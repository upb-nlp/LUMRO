{
  "1": [
    "Sfârşitul unei rătăciri",
    "Era într’o frumoasă zi de Iunie a anului 1764, spre seară: soarele s’apropia de culmea munţilor hotarului unguresc.",
    "    O luncă deasă, alcătuită din arini, plopi şi răchiţi, acoperea malul drept al Trotuşului pe o lăţime de doo până la trei sute de stânjăni. Mai înspre miază-zi copacii se răriau lăsând să se vadă, între pâlcurile lor, ochiuri mari de fânaţ presărate cu florii. ",
    "    Apoi, mai departe, tot spre miază-zi, lunca se făcea iar deasă până sub malurile înnalte de prund, aproape drepte, de-asupra cărora se întinde tapşanul Tămăşănilor. Aceste maluri, acoperite atunci cu mărăcini deşi ca peria, erau, precum mai sunt şi astăzi, despicate şi hăcuite de apele ce se scurg din tapşan şi de acele cari izvoresc din coastele lui, dând astfel naştere la o mulţime de rupturi şi de gropi, unde creşteau măcieşi, sălcii, arini şi soci pe cari se suia râoruşca mirositoare. Ajungeai cu greu la aceste pâlcuri de copaci din pricina mărăcinilor care le încunjurau dar, când pătrundeai în ele, te găseai într’o adevarată colibă de verdeaţă, închisă de jur împrejur, în mijlocul căreia se scurgea apa izvorând din deal.",
    "    Cam la mijlocul părţii de corhană cuprinsă între drumul care se suie la tapşan pe lângă biserica Stoieneştilor şi acel care se scoboară de pe el spre Pietrosul cel Mic, se afla o asemenea gropniţă de verdeaţă, lungă şi lată de vro doi stânjăni, având în fundul ei un şipot din al cărui uluc de lemn curgea o şuviţă îngustă de apă.",
    "    În gropniţă se aflau doi inşi : un barbat care şedea cu spetele răzămate de trunchiul unui soc şi, în faţa lui, o femeie lungită pe o manta de aba, cu capul sprijinit pe un cot.",
    "    Ea nu putea să aibă mai mult de optsprezece până la doozeci de ani şi era de o frumuseţă strălucitoare.",
    "    Ochii negri îi erau mari şi catifelaţi, nasul fără greş, iar pielea albă şi rumănă care-i acoperia faţa ar fi făcut fala chiar şi a unei fiice a ţărilor dela miază noapte. Buzele, cam subţiri, erau rumene ca nişte cireşe, gura de tot mică, iar dinţii strălucitori de albeaţă. O basma de matasă roşie acoperea în parte pletele părului negru, aduse împrejurul capului în chip de cunună. Acest cap era aşazat pe un gât rotund şi alb, ieşind din umeri pline şi dintr’un sân de o gingaşă bogăţie.",
    "    Purta, peste cămeşa de borungiuc cusută cu matasă şi cu fluturi, o scurteică de atlas verde închis din a cărei mâneci largi, căptuşite cu alb, ieşeau braţele rotunde, albe ca zapada, cu mâni gingaşe şi îngrijite. Fusta de ghermesit verde, mai deschis decât acel al scurteicei, era prinsă de trup printr’un brâu de şal turcesc, iar picioarele ei mici, albe şi înguste, ieşise din imineii roşi cu vârful întors în sus.",
    "    El era un ţaran de vro doo-zeci şi opt de ani, de stat urieş, cu faţa de zeu frumos şi blând. Nasul mândru era drept, părul şi musteţile bălăi, iar ochii de un albastru închis.",
    "    Era îmbrăcat cum sunt îmbrăcaţi şi astăzi ţaranii chiaburi de pe valea Trotuşului: bondă de aba albastră căptuşită cu roşu, cămeşă de in fără nici o cusutură, iţari de lână subţirie, brâu roşu cu chimir lat de piele, cusut cu flori şi iminei negri.",
    "    La pământ, lângă el, se vedeau o pălărie de pâslă neagră şi un băţ puternic de corn, sapat cu izvoade frumoase.",
    "    Starea în care se aflau hainele şi părul lor nu lasa nici o umbră de îndoială în privinţa chipului în care ei îşi petrecuse vremea până atunci. Pletele bălăi ale urieşului erau încâlcite şi în ele se vedeau frunze şi fire de iarbă; scurteica şi cămeşa tinerei femei erau deschise, lăsând sânul frumos aproape gol, brâul ei de şal era desfăcut.",
    "    Dar glasul răstit şi cuvintele cari îi ieşeau acuma din gură aratau că o furtună cumplită venise să tulbure cerul mai adinioarea senin al iubirii lor.",
    "    — Aşa, zicea ea, nu răspunzi, stai la gânduri când îţi zic că vreu să mă dau ție pentru toată viața și că sânt gata să-ți fiu soție. Asta-i iubirea înflăcărată și veșnică care mi-au jurat-o?",
    "    El se făcea din ce în ce mai galbăn, dar nu răspundea.",
    "    — M’ai găsit destul de bună ca să-ți treci vremea cu mine, să-ți saturi poftele la trupul meu, urmă ea cu un glas care devenea șuierător, și când eu îți spun că sânt gata să-mi leg viața de viața ta, stai la gânduri ca să-ți lepezi țaranca. Și frumoasa femeie încălțânduse răpede, se sculă în picioare.",
    "    El urmă să tacă și să rămâie nemișcat. Numai când ea făcu un pas spre dânsul, se sculă și el. Deși femeia era naltă, creștetul capului ei nici nu ajungea la umerile lui. Îl apucă de braț și-l scutură cu putere.",
    "    — Răspunde, mișelule, de ce oare bătutu-ți-ai joc de mine?",
    "    — Giupâneasă Zamfiră, zise el atunci și se părea că vorbele îi erau trase din gură cu cleștele, mi-ai fost dragă, îmi ești și acuma dragă la nebunie. Ași fi bucuros să te iubesc până la moarte, nu-mi pot închipui viață fără de dragostea ta. Dar lucrul ce-l ceri nu-l pot îndeplini, nu mă pot despărți de Safta și de copii.",
    "    — Atunci m’ai înșalat, iubești acea țarancă proastă și nespălată, cu mânile negre, cu palmele și tălpile ca niște copite. Și ai vroi ca eu să urmez să-ți astâmpăr poftele de câte ori te-i sătura de desmierdările ei și-i fi dorit de ale mele?",
    "    — Nu mă pot despărți de Safta și de copii, relo țaranul când ea tăcu ca să ieie suflet, căci n’ași putea trăi fără copii, tata m’ar blăstăma și satul m’ar alunga cu pietre...",
    "   —Și par’că nu este alt loc în care șă poți trăi decât satul tău, întrerupse Zamfira. Cu câți bani am eu și cu câți ai putea prinde pe răzășia ta, am avea cu ce trăi de minune la Ieși.",
    "    El scutură capul.",
    "    — Aș avea sprijin puternic, urmă ea, și am putea avea parte de traiu cât de frumos.",
    "    El urmă să tacă.",
    "    — Ascultă, Andrei, îi zise ea după ce rămase câtva gânditoare, ca și cum ar fi luat o hotărâre și punându-i mâna pe braț: pentru tine sânt gata a face ceia ce nu credeam să fac vrodată, să lom copiii cu noi..",
    "    La această propunere neaşteptată Andrei se roşi, privirea i se întunecă şi el strigă :",
    "    — Niciodată!",
    "    — Şi de ce? întrebă ea cu mirare şi cu mânie.",
    "    Andrei stătu o clipă la îndoială, apoi zise cu hotărâie:",
    "    — Fiindcă copiii mei trebue să fie crescuţi de mama lor şi nu de ibovnica tatălui lor. Mă iartă, giupâneasă Zamfiră, dar fiind ţiitoarca boieriului nu poţi să fii nevasta mea. Dacă m’am dat în dragoste cu tine, rău am făcut, ştii bine cum s’o întâmplat. Tu ai început să umbli după mine, nu mi-ai cerut nici o făgăduinţă şi nu ţi-am făcut nici una.",
    "    Pe frumoasa faţă a Zamfirei se oglindea acum o turbare cumplită.",
    "    — Şi mie mi se pare, zise ea, că ţiitoarea boieriului făcea ţopârlanului o cinste mult prea mare când voia să-l ieie de soţ. li plăti scump mişelia ta l Zicând aceste cuvinte, îi întoarse spetele, eşi din gropniţă şi se depărtă la deal cu paşi răpezi.",
    "    Andrei ramas singur stătu câtva neclintit pe loc apoi, luându-şi pălăria şi băţul, porni la vale.",
    "    Ieşi din mărăcini, intră în lunca pe care o urmă până când dădu în drumul care scobora de pe tapşanul Tămăşănilor spre Pietrosul cel Mic. De aici o lo la deal, iar când se văzu pe tapşan, în loc de a urma drumul mare spre sat, apucă prin vii.",
    "    In capul lui era o fierbere grozavă. Mare fusese îndrăzneala Zamfirei să-i ceară s’o ieie el de soţie. El era doară Andrei Nan, feciorul preotului Gheorghe din Tămăşăni, om cinstit, om cu carte, stăpân pe un bătrân de moşie întreg, iar ea cine era? O necunoscută, adusă abie de un an de boieriul care se vârâse între răzăşi pentru ca să le mănânce moşia. Şi doară boieriul o adui sese numai ca să-i fie ţiitoare. Ea, să vreie să fie soţia lui? Ea să crească pe Vasilică şi pe Ilenuţa? Ce îndrăzneală! Ce nebun fusese el când se dăduse în dragoste cu dânsa!",
    "    Tocmai acum trecea prin via lui, în care vorbise cu dânsa pentru întăia oară în lunea Paştelor.",
    "    Îşi aducea aminte acum de întâlnirile care urmară, de întăile sărutări, de frumuseţa feţei şi a trupului ei, de desmierdările epătimaşe şi deodată îl cuprinse un dor nebun de dânsa, de sărutările ei, de comorile trupului ei. Se opri pe loc: îi venea să se întoarcă, să s’apropie de curte şi să deie cele patru şuierături prin care obişnuia s'o vestească că vrea să vorbească cu dânsa şi merge s’o aştepte în gropniţa din corhană. Nu se îndoie că ea ar fi mers şi că astfel ar fi avut parte încă odată de desmierdările ei. Da, dar cu ce preţ? Să deie pe Ilenuţa şi pe Vasilică pe mâna ei sau să nu’i mai vadă! Şi, cuprins de fiori la acest gând, o porni mai răpede înnainte prin vii, spre casa lui care era cea de pe urmă din capătul dela deal al satului, aşazată chiar pe scursura Stâncilor. De zece ori în drum icoana trupului fără greş al Zamfirei trecu pe dinnaintea ochilor lui, de zece ori simţi pe buzele şi pe faţa lui arsura buzelor ei. Se opri atunci pe loc, gata să s’întoarcă, dar tot de atâtea ori icoanele copiilor veniau să gonească pe acea a Zamfirei şi Andrei relua drumul spre casă cu un pas mai grăbit care, după cea de pe urmă oprire, se schimbă în fugă. Se opri în sfârşit în faţa porţii deschise a casei lui.",
    "    Soarele asfinţea tocmai atunci. De-asupra gardului înnalt de nuele, încununat cu o puternică coamă de cătină se vedea acoperemântul lung de sândilă din care ieşeau doo ogiaguri patrate de cărămidă.",
    "    În deschizătura porţii, în fundul ogrăzii, apăreau prispa, cerdacul lat din capătul din stânga, cu stâlpii subţiri de lemn în patru muchii, sapaţi şi împodobiţi cu dungi roşii şi albastre, pă- reţii albi, uşa tindei înnegrită de vreme şi cele patru fereşti cu câte patru giamurele. ",
    "    Tocmai atunci intrau pe poartă caprele lui, în număr de peste şasezeci, mânate de un ciobănaş de doisprezece ani. În fundul ogrăzii, din partea dreaptă, se vedea, deasupra cătinei gardului, ridicându-se drept în sus, nourul gros de fum ieşind dintr’un foc zdravăn. O simţire de linişte şi de alinare îl cuprinse.",
    "    I se păru că se trezeşte dintr’un vis urât. Dar deodată îi apăru din nou înnaintea ochilor icoana Zamfirei şi iar simţi pe buze muşcătura buzelor ei. Însă năluca pieri tot atât de râpede cum venise, căci acum auzea doo glasuri de copii cari strigau:",
    "    — Tata! Tata!",
    "    Din poartă ieşiră copiii lui. Ilenuţa era o fetiţă de vro şapte ani, cu ochii albaştri, cu faţa rumănă şi sănătoasă, îmbrăcată cu cămeşuică de pânză de in cusută cu roşu şi cu fotă de lână al cărui albastru era tăiet de dungi roşii şi albe. Vasilică era un plod voinic, de trei ani pe patru, cu ochii căprii, cu obraji ca nişte bujori, cu chica galbănă vâlvoiu, îmbrăcat numai într’o cămeşuică de in.",
    "    Andrei îşi plecă trupul de urieş gios, gios de tot, apucă pe Vasilică cu dreapta, pe Ilenuţa cu stânga, apoi strângându-i cu putere la piept, se ridică iar şi începu să-i sărute în tăcere, când pe fetiţă când pe băieţel.",
    "    — Da ce stai în poartă, nu-i poţi săruta şi în ogradă, zise un glas vesel. Şi în poartă apăru o femee tânără, naltă, cu sânul bogat şi mijlocul subţire.",
    "    Purta îmbrăcămintea de toate zilele obişnuită pe valea Trotuşului de ţarancile avute : ştergar de in subţire, cămeşă de in lungă până la glezne, cusută pe umere, pe mâneci şi pe piept, fota de lână albastră cu dungi roşii, strânsă pe trup de o bată albă şi iminei negri. Din ştergar scapau câteva şuviţi de păr castaniu închis, ochii erau mari, blânzi şi veseli. Faţa Saftei avea trăsături de o frumuseţă neobişnuită, dar pielea obrazului era ciupită şi stricată de varsat.",
    "    Andrei, încetând să sărute copiii se uită Ia dânsa. Ochii lui întâlniră privirea ei veselă şi blândă: ea îi păru acuma tot atât de frumoasă ca înnainte de boala care o sluţise. Punând copiii gios, o cuprinse de mijloc şi o sărută pe ochi.",
    "    — Da ce-ai păţit? zise ea după ce el îi dădu drumul, mirată atât de această desmierdare de care de o bucată de vreme era înţărcată, cât şi de faptul că avusese parte de ea în faţa argaţilor care căutau de vite în ogradă. Nu cumva cinstit ai prea mult din pelinul cel roş al lui cumătru Neculai? Dar haide de şăzi la masă, că borşu-i gata de amar de vreme şi mămăliga se răceşte;",
    "   Andrei era încă la masă dinnaintea bârnaţului casei cu Safta, cu copiii şi cu slugile lor când văzu intrând pe poartă şi îndreptându-se drept spre el pe un flăcăuaş de vro cincisprezece ani, care păzea caprele părintelui Gheorghe.",
    "     — Dorim poftă bună, zise el oprindu-se lângă Andrei şi scoţându-şi pălăria.",
    "     — Mulţămim ţie Grigore, răspunse Andrei ; şăzut-ai la masă?",
    "     — Mulţămim, nene Andrei, am şăzut, răspunse Grigore.",
    "     — Ce veste poveste dela bătrâni? întrebă Andrei. Intâmplatu-li-s’o ceva de vii la vremea asta?",
    "     — Bună pace, nene Andrei, nu li s’o întâmplat nimica nici părintelui nici mamei preutese. M'au trimes aici să-ţi spun c’o venit la noi moş Stan Făcăoariu şi satul pentru ca să se sfătuiască cu toţii şi te aşteaptă să vii cât mai răpede.",
    "     — Spune-li că vin îndată, zise Andrei a cărui faţă se întunecase când auzise de venirea socru-său, cu satul, la sfat.",
    "    Flăcăoaşul plecă, iar Andrei, îndată după ce isprăvi mâncarea şi îşi sărută copiii, îl urmă."
  ],
  "2": [
    "Ceva despre istoria Tămăşănilor",
    "Răzăşii din Tămăşăni îşi trăgeau neamul din Tamaş Şopârlă, ai cărui zece nepoţi : Nan, Văsian, Filip, Băteiu, Irimia, Roşca, Ciuta, Călina şi Anisia capatase dela Ştefan cel Mare, în întâiul an al domniei lui, un uric de întăritură pe ocina lor.",
    "    Moşia era mare, avea o întindere de peste patru mii de fălci, însă opt părţi dintr’însa erau acoperite cu codru, iar puţinul loc de hrană, afară de acel de pe şesul Trotuşului, nu tocmai de soi.",
    "Urmaşii locuitorilor cari trăiau pe moşie în vremea lui Tamaş şi-i dădeau dijma pământurilor lucrate de ei fusese izgoniţi după puţine generaţii de urmaşii celor zece nepoţi ai lui. Aceştia găsiră mai folositor să lucreze puţinul loc de hrană singuri, cu ajutorul câtorva argaţi, să ţie ei vite pe fânaţe şi pe păşuni, să aibă prisăcile lor, folosindu-se astfel de tot rodul pământului, în loc de a se mulţămi numai cu a zecea parte. Cei mulţi din acei locuitori plecase de altmintrelea fără greutate, ştiind că vor găsi cu înlesnire aiurea locuri de hrană mai multe şi mai bune.",
    "    Cu toate răsboaiele şi cu toate pustiirile, urmaşii bătrânilor Nan, Roşca, Filip şi Călina se înmulţise astfel în cursul vremii încât acuma, la mijlocul veacului XVIII, satul Tămăşănii cuprindea peste cincizeci de case. Şi o mulţime de neamuri de ale Tămăşănilor trăiau prin celelalte sate de pe Trotuş şi de pe Tazlău şi chiar de pe mai departe.",
    "    Urmaşii Iui Văsian fusese totdeauna puţini la număr şi mulţi din ei se stânsese fără copiii. În întâia jumătate a veacului XVIII bătrânul întreg era stăpânit de un oareşcare Simion şi de sora lui Nastea. Pe Nastea o luase preotul Gheorghe, un scoborâtor din Nan, iar Simion se călugărise şi era nacialnic la schitul Măgurei de deasupra Ocnei. EI dăruise nepotului său, Andrei, la căsătorie, toată partea lui de moşie, iar fratele lui Andrei, Vasile, călugărinduse sub numele de Vaisanovie, n’avea nevoie şi renunţând la ceia ce i se venea despre mamă, tot în folosul lui Andrei, acesta se găsea astfel stăpân pe întregul bătrân Văsian.",
    "    Bătrânul Irimia, iarăş întreg, era în mânile unor urmaşi ai săi cari luase, nu se ştie pentru ce, numele de Făcăoariu. Trăiau pe acea vreme trei fraţi Făcăureşti: Stan, Dumitru şi Vasile, care mai stăpâneau pământuri în Filip, Călina şi mai ales în Roşca. Erau rău văzuţi de răzăşii cei nevoieşi căci cumpărase, mai ales Stan, multe bucăţi dela sărăci pe preţuri de nimica şi se mai povestea că, la acele cumpărături, Făcăureştii întrebuinţase meşteşuguri viclene.",
    "    Întreg bătrânul Ciuta şi jumătate din Băteiu erau în mânile preotului Pavăl dela biserica Precistei din Focşăni, de pe soţia lui, Maria, cea de pe urmă urmaşă a Ciutei, a cărei bunic cumpărase şi jumătate din bătrânul Băteiu. Cealaltă jumătate din Băteiu se stăpânea de un boier, sulgeriul Mihalache Strâlea, al cărui părinte, banul Constantin, intrase în acel bătrân cu nişte dănii meşteşugite, ziceau răzăşii, iar el, sulgeriul, mai făcuse cumpărături, întregind nu numai o jumătate din Băteiu, dar punând mâna şi pe cea mai mare parte din Filip, Roşca şi Călina, însă mai cu deosebire în Roşca.",
    "    O parte din răzăşii cari îşi dăruise sau îşi vânduse părţile Strileştilor, rămăsese în casele lor, urmând a-şi lucra ogoarele şi a-şi cosi fânaţele, dar nu în însuşirea de stăpâni de moşie ca până atunci, ci ca locuitori şăzând pe moşia sulgeriului Mihalache, căruia îi dădeau a zecea parte din tot rodul pământului şi-i făceau clăci după obiceiul ţării.",
    "     Urmaşii bătrânilor Nan, Irimia, Filip, Roşca şi Călina cari nu-şi vânduse părţile, stăpâneau abie a treia parte din acei bătrâni în cari se mai vârâse, pe lângă sulgeriu, Făcăureştii şi părintele Pavăl cu dănii şi cu cumpărături. Mulţi din ei nici nu şădeau în sat ci se hrăniau slujind pe la stăpânii moşiilor învecinate şi pe la răzășii mai bogați din satele Stoienești, Buciumi, Râpi, Gropi și altele.",
    "    Moșia nu mai era în devălmășie: în urma certelor ce se ivise cu sulgeriul Mihalache, în privința cărora vom fi pe deplin luminați în curând, ea fusese aleasă. Hotarnicii numiți de divan îi măsurase lungimea cu stânjănul și o împărțise în patru hlize sau fășii în curmezișul lungimei. Se socotise întâi câți stânjăni se veneau fiecărui bătrân în fiecare hliză, împărțindu-se hliza în zece. Apoi, pentru bătrânii cari nu erau întregi, se făcuse cislă, socotindu-se cât se cuvenea fiecărui răzăș în fiecare hliză, și făcânduise parte după spița neamului său.",
    "    Hotărnicii avuse grijă să despartă partea sulgeriului de acea a răzășilor sărăci, punând lângă ei întăiu pe părintele Pavel, pe urmă pe Văsian, pe Nan și apoi pe Făcăoariu.",
    "    Dacă într’o hliză era Văsian aproape de răzășii cei mici, în cealaltă venea lânga ei Făcăoariu.",
    "    Cu vro opt ani înnainte, când sulgeriul Mihalache trăsese în partea lui dăniile făcute tătânesău de răzășii cei săraci, ceilalți se ridicase cu toții împotriva lui și dăduse jalbă la Vodă.",
    "    După vechile obiceiuri ale pământului, dacă un răzăș voia să-și vândă partea de moșie, el era silit s’întrebe întăi pe ceilalți răzăși de vor ei să o cumpere cu acelaș preț și numai când ei aratau că nu sânt mușterii, se putea face vânzarea cătră fețele străine. Dar dacă un răzăș dăruia partea lui în întregime sau în parte, ceilalți răzași nu puteau să împiedece dania, iar acel care o primea se făcea răzăș în acel hotar, cu drept să cumpere pe viață și alte părți de răzășie.",
    "    Sulgeriul Mihalache, întemeindu-se pe cele trei dănii ale tătânesău, se ținea drept răzăș în Tămășăni, volnic prin urmare să cumpere dela ceilalți și nu avea nici o grijă de răscumpărare.",
    "    Dar răzășii în ziua judecății, susținură că dăniile banului Constantin nu erau dănii ci cumpărături meșteșugite, că prin urmare fiul său nu era răzăș și cumpărăturile lui fără temeiu.",
    "    După mai multe trăgăniri și cercetări la fața locului, făcute de fețe atât boierești cât și bisericești, Constantin Racoviță, în urma anaforalei divanului, hotărî ca sulgeriul Mihalache să-și păstreze dăniile, atât acele dăruite tătânesău cât și acele dăruite lui, dar săânnapoieze răzășilor cumpărăturile luânduși dela ei banii înnapoi.",
    "    Sulgeriul neavând ce face, primi dela obştie banii cumpărăturilor făcute de el şi înnapoie pământurile. Se hotărâse să se ridice cu totul de pe moşie, vânzând şi dăniile, când auzi că în sat s’o iscat o dihonie grozavă, că sânt certe, bătălii şi chiar capete sparte.",
    "    Sfada izvorâse din pricina împărţirii pământurilor răscumpărate. Acei cari le vânduse boieriului voiau să le ieie ei înnapoi; răzăşii săraci asemenea voiau să le împartă între ei. Dar banii răscumpărării fusese închipuiţi de Făcăureşti, de Andrei, de preotul Pavel şi de câţiva fruntaşi dintre ceilalţi. Andrei şi cu preotul Gheorghe nu se puneau de pricină ca locurile răscumpărate să se înnapoeze acelora cari le vânduse boieriului, având ei a înnapoie banii treptat, în mai multe vadele. Dar Stan Făcăoariu şi ai săi erau hotărâţi să păstreze pentru ei întreaga parte pentru care dăduse banii.",
    "    Răzăşii cei sărăci şi mai ales cei cari vânduse sulgeriului părţile lor, erau atât de aprinşi asupra Făcăureştilor încât vorbiau de moarte de om şi, în cea dintâi duminecă, goniră pe Stan Făcăoariu cu pietre, dela crâşmă şi până la casa lui. Gâlceava era la culme şi preotul Gheorghe, negăsind alt mijloc ca să facă pace, sfătui obştia să meargă la sulgeriu şi să-l roage să-şi ieie locurile înnapoi întorcândule banii. Răzăşii văzând că n’aveau alt chip ca să puie capăt dihoniei, urmară sfatul preotului, iar sulgeriul, foaite bucuros de această lovitură neaşteptată a soartei, se grăbi să întoarcă banii mai făcânduli şi o cinste frumoasă. Se întocmi un zapis nou, lămurind toată împrejurarea, iscălit de toţi răzăşii, în cap cu Stan Făcăoariu şi sulgeriul, în loc de a se râdica cu totul de pe Tămăşăni, se apucă îndată să-şi facă curte pe marginea tapşanului, rateş şândilit la şleah şi moară cu doo pietre pe Pietrosul cel Mare. Însă pacea între boier şi răzăşi nu ţinu mult. El urmă să cumpere şi să primească dănii dela cei sărăci şi apara tare locurile lui, nesuferind ca ele să fie călcate de vitele altora. Pe atunci nu era obor; când sulgeriul, prindea o vită pe pământul lui, globea pe stăpânul ei greu de tot, după placul lui. Răzăşii, năcăjiţi astfel în fiecare zi, plecau urechea la sfaturile Făcăureştilor şi, la fiecare schimbare de domnie, pârau pe sulgeriu. Era sdruncin şi cheltuială mare pentru ei, mai mică pentru sulgeriu care avea casă şi neamuri în Ieşi.",
    "     Şi la urmă tot răzăşii erau daţi ramaşi, căci sulgeriul, cu zapisul făcut după întăia judecată, îi făcea de ruşine înnaintea divanului.",
    "    Apoi toţi acei cari după ce-şi vânduse părţile rămăsese în sat ca locuitori hrănindu-se pe moşia Iui Strâlea, erau mulţămiţi de stăpânul lor, căci sulgeriul nu-i împila de loc; el se purta faţă de ei nu numai cu omenie dar chiar cu dărnicie şi-i apăra totdeauna împotriva samavolniciilor slujbaşilor isprăvniceşti şi Strâlea avea astfel acuma în sat o putere pe care se putea bizui la orice împrejurare.",
    "    Dela o bucată de vreme domnea pacea: nici sulgeriul nici răzăşii cei sărăci nu se mai gândeau la judecată.",
    "    Preotul Gheorghe, ca preot şi ca om de linişte, numai silit se amestecase în judecăţi. Ele nu plăceau nici lui Andrei, dar, vrând nevrând, era târât într’însele, căci nevasta lui, Safta, era fiica lui Stan Făcăoariu, tocmai a celui mai învierşunat din potrivnicii sulgeriului. li venea greu să spue socrului ba, făcuse şi el toate drumurile la Ieşi, mai plătind la cislă, partea ce i se cuvenea din cheltuelile judecăţii.",
    "    Schimbarea domniei la începutul primăverii anului 1764 veni să aprindă din nou făclia dihoniei, stârnind duhul de gâlceavă şi patima de judecăţi de care erau stăpâniţi Făcăureştii. Tustrei fraţii umblau de atunci din om în om, îndrumând pe răzăşi să nu se lese, să facă o noo opinteală pentru redobândirea pământurilor strămoşeşti râpite lor de Strâlea.",
    "    De atunci îi vedeai numai bătând drumurile, aţinând calea răzăşilor pentru a li bate capul cu începerea judecăţii şi cu fel de fel de poveşti despre iubirea de dreptate a noului domn, Grigore Alexandru Ghicha.",
    "    Răzăşii ar fi avut temeiuri să se ferească de sfaturile şi de îndemnurile Făcăureştilor dela mâna cărora pătimise destul în trecut, dar nădejdea să-şi ieie moşia înnapoi, făcea pe mulţi din ei să soarbă cu lăcomie din sfaturile lor şi să se arate plecaţi cătră ele. În zadar li spunea părintele Gheorghe să bage de samă, să nu se arunce cu uşurinţă în cheltueli şi să se gândească înnainte de a se strica cu boeriul, căci până atunci, din atâtea judecăţi, cu nici un folos nu se alesese ci numai cu pagubă. Ademenirile Făcăureştilor însă, făcând să se oglindească înnaintea ochilor răzăşilor icoane plăcute închipuirii lor, aveau mai multă trecere decât sfaturile înţelepte ale preotului, totuş până atunci, satul dacă fierbea, nu luase nici o hotărâre."
  ],
  "3": [
    "Sfatul satului",
    "Casa părintelui Gheorghe era aşazată pe coastă, într’o livadă mare şi frumoasă, plină de nuci urieşi şi de tot soiul de pomi, împrejmuită de un gard voinic, cu o coamă înnaltă de cătină.",
    "Se făcuse acuma noapte şi luna începuse să se ridice. Când Andrei intră pe poarta ogrăzii părinteşti, găsi aproape tot satul strâns împrejurul nucului celui mare care se afla în faţa târnaţului. Se scosese din casă toate laviţele, scaunele şi scăunaşele părintelui, dar afară de un bătrân sau doi, toată lumea era în picioare, iar în mijlocul ei se vedea părintele Gheorghe şi cu trei Făcăureşti cari vorbeau cu un om purtând haină ţărănească, înnalt, usrcăcios, cu barba sură tăietă scurt şi cu lungi plete aproape cu desăvârşire albe.",
    "Andrei îl recunoscu îndată: era moş loniţă Cimpoieş, un răzăş din Filipeşti.",
    "    La o parte, vorbind cu preuteasa, se vedea călugărul Varsanovie, fiul mai mare al părintelui Gheorghe.",
    "    Cum văzu pe Andrei, Stan Făcăoariu strigă :",
    "    — Iacă şi ginerele, nu mai lipsesc decât acei cari şi-au vândut sufletele boieriului. Ia ascultaţi, oameni buni, povestea care are să v’o spuie moş loniţă.",
    "    — Părinte Gheorghe, Stane şi oameni buni! Începu atunci omul cel străin. Ştiţii că satul nostru se judecă de ani cu banul Ştefănică Strâlea dela Bogdăneşti, vărul sulgeriului Mihalache, pentru nişte dănii meşţeşugite din hotarul nostru, dobândite încă de vornicul Matei, tatăl banului. De doozeci de ani ne judecăm la fiecare schimbare de domnie şi, până acum, banul, cu hârtiile ce le are, ne-o dat veşnic ramaşi, şi noi, cu aceste judecăţi, am cheltuit un amar de bani. Când s’o schimbat domnia acuma numai văru-meu, preotul Vasile şi ",
    "cu un cumătru al lui s’au găsit care să sfătuiască satul să deie din nou jalbă la domnie spre a porni judecată, dar oamenii, sătui şi sărăciţi de judecăţi, n’au vrut să-i asculte, unii le-au hotărât chiar că-i vor lua la batae de vor mai pomeni de judecată. Dar de Paşti o venit în sat, să-şi vadă părinţii, nepotu-meu, Costache, care-i seimean hătmănesc şi o spus tuturor că domnul cel nou ţine cu oamenii şi nu cu boerimea, povestind cum era faţă la divan când Vodă o întors unor oameni un hotar ce le fusese cotropit de un boier megieş cu hârtii meşteşugite încă de pe vremea bunicilor lor; cum, în alt rând, o pus de o întins pe un fecior de boier gios, la scara curţii domneşti şi l’o bătut la falangă fiindcă îşi făcuse râs de fata unui preot şi altele de asemenea. Şi începând iar atunci popa Vasile şi cu cumătru-său să umble printre oameni cu îndemnuri să pornească din nou judecată pentru pământul cotropit de Strileşti, s’o lasat satul ademenit şi ne-o trimes, pe mine şi pe preotul Vasile la Ieşi, unde am dat jalbă domniei. Miercuri o fost sorocul de judecată şi nu numai că Vodă ne-o făcut dreptate deplină, hotărând că dăniile sânt făcute cu meşteşug şi ca banul să ne întoarcă îndată pământurile, dar o mai poroncit ca el, drept despăgubire că s’o folosit atâta vreme pe nedrept de acele pământuri, cum şi pentru cheltuelile făcute, să mai deie satului pe deasupra încă aceiaşi întindere de pământ din hotarul lui. Cât am stat la Ieşi, am mai văzut alte doo judecăţi în care au fost daţi rămaşi nişte boieri hrăpitori de hotare şi am văzut cu ochii mei cum pe ispravnicul de Hârlău l’o bătut la tălpi fiindcă mâncase nişte bani domneşti. Acuma, la întoarcere, abătându-mă pe la vărul Stan, i-am spus cele la care am fost martor şi el m’o rugat să le povestesc şi satului vostru adunat. Şi acuma mai adaog un sfat dela mine. Oameni buni, mulţi sânt domnii cei răi, puţini sânt cei drepţi! Grăbiţi-vă de vă folosiţi de fiinţa în scaun a unui domn drept şi iubitor de popor pentru a vă câştiga dreptatea cum ne-am câştigat-o şi noi.",
    "    — Auzit-aţi, oameni buni? strigă Stan Făcăoariu îndată ce Cimpoieş îşi isprăvi cuvântarea. Mai avut-aţi parte de domn atât de drept? N’aţi greşi voi cătră copiii voştri dacă nu v’aţi grăbi să dobândiţi şi voi dela el dreptate şi să scoateţi şi să asvârliţi departe cuiul boieresc bătut în păretele vostru? Ce mai aşteptaţi ? Să vă ieie Mihalache Strâlea şi câtă moşie v’o mai rămas ?",
    "    — Să nu mai aşteptăm, strigară mai multe glasuri, dintre cari cel mai hotărât era al Ungureanului Vlad Catana, să facem chiar acuma jalbă la domnie şi mâni s’o trimetem la Ieşi!",
    "    — Aşa, aşa, strigară ceilalţi, să pornim îndată judecata. Nenea Stan şi părintele să plece chiar mâni la Ieşi; să punem in astă seară mână dela mână pentru a închipui bani de drum.",
    "    Şi deodată se auzi un glas piţigăiet care se ridică deasupra tuturor celorlalte şi care striga:",
    "    — De acuma o sosit ceasul dreptăţii. De acuma capătă sărăcimea dreptate! Nenea Stan îmi întoarce pământurile pe care mi le-o luat cu nimica!",
    "    Şi din mulţimea în care se furişase nebăgat în samă, ieşi un ţaran de stat mijlociu, slab la trup, îmbrăcat în zdrenţe, încins cu o funie de tei, cu opinci rupte în picioare, cu o căciulă desfundată pe pletele sure, cu o faţă lungăreaţă şi trasă, acoperită de o barbă scurtă şi rară, cu ochii mici suri, şi împodobită cu un nas mare, al cărui vârf roşu vorbia de dese convorbiri cu ulcica de vin şi de horilcă.",
    "    — Radu Irofti! strigară mai mulţi săteni recunoscându-l. Dar de unde ieşit-ai?",
    "    Stan Făcăoariu, un bărbat de statură înnaltă, de făptură puternică, cu o faţă rotundă şi rumănă, acoperită de o barbă căruntă îngălbenise la auzul acelui glas piţigăiet şi la vederea sârbedei fiinţi din care ieşia. Temeiuri puternice făceau ca răsărirea neaşteptată a acestei arătări să-i fie cu desăvârşire neplăcută, mai ales în acel cias.",
    "    Radu Irofti era fiul unui scoborâtor din Roşca, căsătorit cu o urmaşă a Călinei şi care astfel stăpânia o întindere bunişoară de moşie, cu fânaţuri de frunte şi cu vie renumită. Bătrânul Ifrim Irofti era om de treabă, gospodar harnic şi strângător; gospodăria lui era una din cele mai îmbielşugate din sat. Dar Radu se aratase încă din cea mai fragedă tinereţă un stricat: leneş, beţiv şi muieratec. Deoarece pământurile cele mai bune ale Iui Ifrim şi ale soţiei sale se mărgineau cu acele ale lui Stan Făcăoariu, acesta pusese de mult ochii pe ele şi plănuise să se folosească de ticăloşia lui Radu pentru a şi le însuşi. Ştiind pe Ifrim de om aspru şi neândurat, el înlesnia adesea pe Radu cu gologani şi’l punea astfel în stare s’o ducă într’o beţie şi într’un desfrâu, iar pe de altă parte se grăbia să aducă la cunoştinţa tatălui toate nccuviinţile fiului, mai împodobindule cu amănunte închi-puite şi astfel se înveninau necontenit legăturile dintre părinte şi fiu.",
    "   Mama Iui Radu murind şi acesta, ca singur copil, moştenind partea ei de moşie, Stan puse neamuri şi ",
    "prieteni să împrumute pe moştenitor cu sume mai însemnate, iar după un an, dus de el într’o beţie, Radu vindea unui răzăş, care nu era decât un om de paie al lui Stan, tot pământul din Călina ce-l moştenise dela măsa. Cei câţiva lei rămaşi după plata datoriilor fură cheltuiţi într’un nou chef de câteva luni, la sfârşitul căruia nişte răzăşi cari se întorceau dela Rădiana îl găsiră într’un şanţ, mort beat, cu capul spart, cu hainele pe el rupte bucăţi şi fără o leţcaie în pungă. Oamenii îl ridicară din şanţ şi, punându-l în căruţă, îl duseră la tată-său. Acesta îl primi în casă, îl îngriji şi-i cumpără haine noo, dar, îndată ce îl văzu în picioare, îi dădu un leu, o traistă plină de merinde şi un rând de schimburi, apoi îl duse pe poartă afară şi, rostind uu blăstăm îngrozitor, îi hotărî că de va mai calca în bătătura părintească, îl va ucide ca pe un câne.",
    "    Trecuse de atunci zece ani în cursul cărora nu se mai auzise nimică despre Radu Irofti. Bătrânul Ifrim, asupra minţii căruia Fă- căoariu se făcuse din ce în ce mai stăpân, murise, dar înnainte de sfârşit vânduse lui Stan gospodăria lui, iar cu limbă de moarte hotărâse comândul, grijile şi pomenirile ce trebuiau făcute pentru mântuirea sufletului său şi a căror cheltuială acoperea întocmai preţul cu care îşi vânduse averea. Era firesc ca sosirea, la sfatul satului din acea seară, a aceluia pe care îl credea mort de mult la colţul vro unui gard, să fi făcut pe Stan Făcăoariu să îngălbenească. Şi aceasta cu atât mai mult cu cât în postul mare murise o soră a mamei lui Radu, care lăsase şi ea nişte bucăţi de pământ în Călina, ai căror moştenitori erau el şi o vară primară a lui, fiică a altei surori a bătrânei. Stan se grăbise să cumpere moştenirea dela acea femeie dându-i, de oare ce era încredinţat că Radu Irofti nu mai trăeşte, un preţ, mic pentru moştenirea întreagă, dar ridicat pentru jumătate dintr’însa. Şi acuma bejănarul întorcându-se, Stan avea să-i întoarcă jumătate din cumpărătură sau s’o cumpere pentru a doua oară dela el. Dar Stan Făcăoariu era un om deprins să judece o stare de lucruri dela întâia privire şi să ieie răpede o hotărâre.",
    "Fără a lăsa lui Irofti vreme să-şi urmeze cuvântarea, el se grăbi să-i răspundă:",
    "    — Sânt gata să-ţi întorc pământul îndată ce-mi-i întoarce banii cari, cum ştie tot satul, i-am cheltuit pentru comândul tătâne-tău şi a grijilor pentru liniştea sufletului său. Şi-oiu primi numai capetele, fără dobândă.",
    "    — Dar de unde să ieu acei bani, când m’ai lăsat fără pământ cu care să-i agonisesc? strigă Radu.",
    "    — Iţi las pământurile toate, cu via, cu livada, cu toată roada lor din vara asta şi te-oi aştepta pentru plata banilor până în ziua de Sfinţii Impăraţi a anului care vine, răspunse Stan cu un zâmbet. ",
    "    Înfăţoşarea lui Radu zicea destul de lămurit că nu era nici o primejdie ca el să poată plăti vrodată banii datoriţi Făcăoariului. Pierdea într’adevăr venitul pământului şi a viei pe un an întreg, dar această jertfă eră de neaparată trebuinţă pentru a ri¬sipi îndoielile stârnite în inimile răzăşilor celor sărăci de cuvin¬tele şi de sosirea neaşteptată a lui Irofti.",
    "    — Ce ziceţi, oameni buni, urmă Stan, vorbit-am bine şi ca om drept?",
    "    — Bine! strigă mulţimea, să trăiască nenea Stan!",
    "    Radu Irofti rămânea mut.",
    "     — Eşti mulţămit, îl întrebă Stan, mai vrei ceva dela mine?",
    "     — Mă întreb, răspunse bejănarul, ce înşelăciune stă ascunsă în vorbele tale. ",
    "    Dar, la aceste cuvinte, fiii, neamurile şi toţi acei cari stă¬teau în atârnarea Făcăoariului săriră asupra lui Radu, ocărându-l, suduindu-l şi ameninţându-1, fiindcă la binele ce i se făcea el răs¬pundea cu bănuială şi cu batgiocură. Poate chiar că Irofti n’ar fi scăpat nevătămat din mânile lor dacă nu-i liniştea părintele Gheorghe şi nu trăgea pe bejănar deoparte, dându-l în sama călugă¬rului Varsanovie care îl duse în casă înainte însă ca să dispară în tindă, Stan Făcăoariu îi mai strigă:",
    "    — Sî vii mâni dimineaţă să-ţi dau cheile lăcăţilor dela casă şi dela căsoaia din vie. Marturi să-mi fie toţi cei de faţă că-ţi dau înnapoi şi casă şi vie şi că te aştept pentru bani până în ziua de Sfinţii Împaraţi a anului care vine.",
    "    Adunarea liniştindu-se apoi, se hotărî într’un glas reânceperea judecăţii şi trimiterea la Ieşi a părintelui Gheorghe şi a lui Stan Făcăoariu. Dar când se făcu socoteala banilor trebuitori pentru cheltuielele judecăţii şi se întocmi cisla după care trebuia să deie fiecare, cei mulţi arătară că nu dispun de bani şi rugară pe părintele Gheorghe şi pe Făcăureşti să-i închipue, făgăduind că-i vor înnapoie cu dobândă la toamnă. Dar atât preotul cât şi Stan cari mai împrumutase satul cu bani pentru judecată şi-i scosese pe urmă cu multă greutate, şi încă nu pe deplin, pro¬puseră atunci ca pornirea judecăţii să fie amânată pe toamnă, după culesul viilor, când lumea este mai înlesnită de bani. Şi sfatul se sparse în urma lorii acestei hotărâri."
  ],
  "4": [
    "Cei doi fraţi",
    "Andrei părăsi ograda părintelui odată cu frate-său Varsanovie care s’întorcea chiar în acea noapte la Bogdana deadreptul prin codru, voind să fie la mănăstire pentru utrenie. Andrei, care nu-l văzuse de mult, se hotărâse să-l însoţească până la Lacul Dra¬cului, unde drumul spre Bogdana părăseşte zarea Tămăşănilor spre a se scoborî în Pietrosul cel Mic.",
    "Călugărul era şi mai înnalt şi mai spătos încă decât Andrei cu care sămăna mult la faţă, barba şi părul fiindu-i însă mai în¬chise. Puterea lui era cumplită. La vârsta de optsprezece ani u¬cisese un urs care se înfruptase la oile tătâne-său cu ceea ce numia el «un par» de stejar, dar care nu era altceva decât trun¬chiul unui stejar tânăr ce el îl mănuia cu o singură mână şi cu cea mai mare uşurinţă, dar pe care alt om nici nu ar fi putut ri¬dica cu amândoo.   ",
    "    Acest urieş era însă blând ca un miel şi ruşinos ca o fată mare. El era cu un an mai în vârstă decât Andrei pe care părintele Gheorghe voise să-l facă preot şi-l învăţase carte. Preoţia nefiind pe placul lui Andrei, iar tatăl său stăruind în hotărârea lui, tânărul, când fu trimis la Focşăni pentru a învăţă tipicul la un protopop prieten al părintelui Gheorghe, lo, la Urecheşti, drumul spre Ieşi şi se duse întins la un văr al mâni-sa, ciauş înlr’unul din steagurile de seimeni ai agiei. Ciauşul văzând această frumuseţă de flăcău, se grăbi să-l bage în steagul lui, unde Andrei sluji trei ani şi în care ar fi putut să înnainteze bine dacă firea lui cinstită s’ar fi putut împăca cu jafurile şi cu împilările la care seimenii erau nu numai unelte oarbe, dar adesea şi păr- taşi. Primind de acasă o scrisoare în care i se făcea cunoscută logodna frăţine-său cu Safta, fata Făcăoariului şi iertarea părinţilor pentru nesupunerea lui la voinţa lor, el se grăbi sa-şi puie om în loc şi să s’întoarcă la Tămăşăni.",
    "    Nunta lui Vasile avea să se facă peste doo luni, după strângerea bucatelor de pe câmp şi a culesului viilor, dar, pe la Ziua Crucii, se auzi deodată că logodna s’o stricat şi că Vasile se călugăreşte sub numele de Vaisanovie la mănăstirea Bogdana, întâmplare care fireşte dădu gurilor răle prilej bogat de vorbă. Aceste vorbe încetară după câteva săptămâni pentru a reâncepe din nou de sărbătorile Crăciunului, când se auzi că Andrei Nan se căsătoreşte cu Safta Făcăoariu îndată după Bobotează.",
    "    Varsanovie după călugărie nu mai dădu pe la Tămăşăni vreme de mai bine de patru ani; învăţase carte în acest timp, se făcuse întăi ierodiacon, apoi în curând ieromonah. Nu numai întreaga mănăstire, dar toată lumea care îl cunoştea lăuda curăţănia neprihănită a vieţii lui, evlavia şi bunătatea de inimă de cari dădea dovezi în toate zilele. Părinţii lui veniau adesea să-l vadă, după vro doi ani începu să meargă la mănăstire şi Andrei, dintâi singur, pe urmă cu Safta şi cu Ilenuţa, dar Varsanovie nu mai călcă prin Tămăşăni decât în urma naşterii nepoţelului său, care primi numele de Vasile şi al cărui naş fu călugărul. De atunci venia aproape în fiecare lună la tată-său unde mânca, dar trecea mai totdeauna şi pe la casa frăţine-său, unde şădea câteodată la masă.",
    "După ce ieşise din ograda părintelui lor, fraţii apucase prin vii, spre zarea dealului, urmând drumul strâmt care şerpuia prin ele. Mergând, vorbiau de întoarcerea neaşteptată a lui Radu Irofti şi amândoi lăudau fapta lui Stan Făcăoariu, pentru care mai cu samă călugărul îşi arăta bucuria.",
    "    — Totdeauna m’am temut să nu deie vro nendrocire asupra lui nenea Stan pentru acea cumpărătură, zicea el, căci, de, l-o cumpărat ieften de tot, folosindu-se pentru aceasta de dihonia dintre tată şi fiu. Eram îngrijit să nu fi fost vr’un blăstăm asupra acelui pământ.",
    "    — Visez eu oare, zise Andrei, sau auzit-am mai de mult, când eram copil, că este un blăstăm asupra unuia din bătrânii noştri?",
    "    — Ba nu visezi de fel, răspunse călugărul, este un blăstăm asupra pământului din Roşca. Din pricina acestui blăstăm sânt urmaşii lui Roşca cei mai sărăci dintre răzăşii noştri: gâlcevile dintre ei sânt nesfârşite. În acel bătrân s’au vârât doară mai mult decât în celelalte, cu cumpărături şi sulgeriul Mihalache şi nenea Stan. Nu ştii că certele din acel neam nu mai încetează, că tatăl nu vorbeşte cu fiul, că fratele urăşte pe soră şi că toate aceste dihonii se nasc din certe pentru pământ?",
    "    — Da, zise Andrei, aşa este cum zici, dar eu n’am auzit niciodată din ce s’o născut acest blăstăm.",
    "    — Eu ştiu, răspunse Varsanovie, mi-o spus şi tata şi moşu Sima dela Măgura Ocnei.",
    "    — Spune-mi şi mie.",
    "    — Bucuros. Cică în vremea de demult strămoşii noştri, bătrânii satului, urmaşii lui Tamaş Şopârlă, nu lucrau ei singuri pământul: pe partea din sat a fiecăruia din ei erau oameni, ţărani aşazaţi acolo din veci, cari aveau casele lor şi stăpâniau hotarul satului, iar bătrânii, strămoşii noştri, erau un feliu de mai mari peste ei, de boieri cari luau dijmă dela acei ţarani, stăpâneau crâşme şi vaduri de mori, şi câte un pământ doo pe care îl lucrau cu braţele ţăranilor datori să li facă câte o clacă sau doo pe an. Dela o vreme însă, prăsindu-se unii din bătrâni mai tare decât alţii, s’o întâmplat ca aceştia să aibă pe partea de sat a fiecăruia numai câte un ţaran dela care să ieie dijmă, care să-i facă clacă şi să macine la moara lui. Ţaranul care lua noo părţi din roada pământului era mai bogat decât stăpânul căruia îi dădea numai o parte. Au început prin urmare acei stăpâni să facă ce puteau pentru a scăpa de ţaranii lor; unii le căutau pricină şi-i goneau, alţii îi îndepărtau cu binişorul, găsindu-li loc pe alte moşii, căci loc era mult şi oameni puţini: fiecare stăpân era bucuros să primească în satul lui oameni cari să-i deie dijmă, să-i facă clacă, să macine la moară şi să beie la crâşma lui. Spre a aduna ",
    "oameni câţi mai mulţi în satele lor, scutiau pe orice nou venit de dijmă şi de clacă pe ani îndelungaţi, uneori pe toată viaţa. Astfel stând lucrurile, cei mulţi se mutau fără împotrivire, de bună voia lor.",
    "    Dar erau unii ţarani cari, deprinşi cu locul în care copilărise, nu voiau să se mute, mai ales când aveau pe dânsul casă bună, cu livadă întemeietă şi cu vie rodnică.",
    "    Tata mi-o povestit că o auzit dela bunică-sa că, în vremea bunicului ei, trăia un urmaş a lui Roşca anume Sandu, care avea pe partea lui de sat numai un ţaran numit Constantin Axinte, gospodar bun, cuprins şi care stăpânea via cea minunată din dreptul jităriei dela deal a satului, acea cumpărată acum câţiva ani de socru-tău dela Neculai Agachi. Constantin Axinte mai avea şi o fată frumoasă ca zâua care iubea la nebunie pe fiul unui răzăş mai scăpătat din Băteiu. Fata era dragă flăcăului care, cu mare greu, izbutise să facă pe părinţii lui s’o primească să le fie noră; bătrânii se bucurau că fiul lor va pune mâna pe gospodăria lui Constantin Axinte. Că băietul avea sa facă clacă şi să deie dijmă nu li păsa, căci fiind sărăci erau deprinşi cu nevoile. Dar Sandu, pe lângă că singurul ţaran pe partea lui de sat era Constantin, mai avea şi o fată, nu prea frumoasă, pe care n’o putea căsători, neavând cu ce s’o înzestreze, căci în bătătura lui nu se vedea nici o vită. Când auzi de căsătoria fiului răzăşului scăpătat din Băteiu cu fata ţăranului lui, pricepând îndată că părinţii băietului au primit această căsătorie numai din pricina casei bune, a livezii ceiei întemeiete şi a viei celei rodnice, şi-o zis că dacă ar goni din sat pe Constantin Axinte, a lui, a Sandului, are să rămâie şi casă şi livada şi via pe care le poate da el de zestre fetei lui, căsătorind-o pe dânsa cu flăcăul din Băteiu. Zis şi făcut. Sub cuvânt că ţaranul s’o purtat obraznic cu el, îi trage, agiutat de neamuri, o bătaie soră cu moartea, apoi, tot cu agiutorul neamurilor, vine într’o dimineaţă la dânsul în bătătură, îi încărcă toată gospodăria în cele doo cară ce le avea Românul, îl pune cu deasila, pe el şi pe fata lui, peste lucruri şi-i duce peste hotarul satului, pe acel al Negoieştilor. Flăcăul din Băteiu s’o căsătorit în curând cu fata lui Sandu, şi biata fiică a lui Constantin Axinte, ramasă împovărată, a înnebunit de durere. Bietul om o venit într’o zi la biserica din Tămăşăni, tocmai când ieşea lumea dela liturghie şi acolo o blăstămat pe Sandu şi pe tot neamul lui, cerând lui Dumnezeu să nu îngădue ca pământul ce i s’o răpit să fie de folos şi spre sporire nici lui, nici urmaşilor lui şi să facă ca pe veci, până la stângerea acelui neam, acel pământ să fie sămânţa de ceartă, de ură neâmpăcată între rudele cele mai apropiete şi de pagubă pentru ei. Răzâşii l’au gonit cu pietrele, dar de atunci mers-au întreg neamul lui Sandu Roşca spre scădere. Şi tata o mai auzit dela bătrâni că casa lui Axinte, livada şi via lui, au trecut de atunci dela o mână la alta, şi oricine le-o stăpânit o avut ceartă cu neamurile şi pagubă de tot feliul şi paguba şi cearta încetau pentru el îndată ce acele pământuri treceau în alte mâni.",
    "    — Iaca că sulgeriul nu se teme de blăstăm şi treburile până acum nu-i merg rău, zise Andrei.",
    "    Fraţii ajunsese tocmai atunci la Lacul Dracului, în faţa cărării care ducea devale, în pârău şi de acolo la Bogdana. Amândoi se opriră şi Andrei întinse dreapta spre a-şi lua rămas bun dela Varsanovie, dar acesta rămase nemişcat cu ochii în gios, fără a lua mâna întinsă.",
    "    — Ce stai pe gânduri? întrebă Andrei mirat.",
    "    — Gândesc, răspunse călugurul ridicând încet ochii dela pământ şi uitându-se în ochii frăţinesău, că mă văd silit să-ţi spun lucruri ce cu scârbă le rostesc şi pe care tu le vei auzi fără plăcere.",
    "    — Ce lucruri? întrebă Andrei, deşi gâcea că are să fie vorba de dragostea lui pentru Zamfira.",
    "    — Frate Andrei, zise Varsanovie cu glasul lui cel blând, dar cu hotărâre, tu ştii cât îmi era Safta de dragă şi ştii ce jertfă mare am făcut când, încredinţându-mă că nu eu ci tu eşti stăpân pe inima ei, am deslegat-o de făgăduinţa ce mi-o dăduse să-mi fie soţie şi, călugărindu-mă, ţi-am lăsat-o ţie. Singura alinare la durerea cumplită pricinuită de această jertfă o fost gândul că, printr’însa, am închizeşluit fericirea voastră a amândurora. Opt ani de zile avutam temeiu, să nu mă căiesc de ceiace făcusem: căsnicia voastră o fost pină în săptămânile din urmă, podoaba satului nostru. Frumuseţa cea mândră a Saftei o fost ştearsă acum trei ani de boala de care o zăcut, dar tu ai urmat să fii pentru ea acelaş soţ iubitor ca mai’nainte, când acea frumuseţă era în floare. Eram mândru de fericirea întemeietă acum opt ani prin jertfirea viitorului meu în lume.",
    "  Amară mi-o fost jalea când am aflat, când m’am încredinţat chiar, că acea fericire este nimicită, că dragostea ta s’o depărtat de Safta spre a se revărsă asupra unei fiinţi nevrednice, asupra ţiintoarei cu sâmbrie a sulgeriului Mihalache. Se vede, urmă călugărul cu un glas ce se făcuse mai aspru, că ai uitat şi giurământul făcut în faţa altarului şi acel ce mi l-ai făcut mie acum opt ani, când m'am hotărât să ţi-o las ţie, că te vei purta cu ea astfel încât nu voiu avea niciodată temeiu să mă căiesc de jertfa mea?",
    "    Călugărul tăcu, iar Andrei care îl ascultase cu capul plecat, îl ridică atunci şi, uitându-se la rândul lui în ochii frătine-său, răspunse cu glas hotărât:",
    "    — Da frate, este adevarat că, împins de patimă şi de pofte necurate, uitasem acel jurământ. Da, vreme de doo luni uitat-am pe Safta, gândul şi poftele mele au fost sub robia unei femei fără de ruşine, patima îmi robise minţile, eram nebun. Dar acea nebunie o încetat...",
    "    — De când, întrebă cu bănuială Varsanovie.",
    "    — De astăzi, răspunse Andrei şi, văzând un zâmbet de neâncredere pe buzele călugărului, el urmă:",
    "    — Astăzi ea o cutezat să-mi ceară să mă lepăd de Safta, mi-o cerut s’o ieu de soţie şi să merg cu dânsa să m’aşăz la Ieşi luând şi copiii cu mine. Cu o clipă înnainte ca ea să rostească acea cerere eram nebun de ea; dacă mi-ar fi cerut să fac moarte de om, poate, ierte-mă Dumnezeu, aş fi făcut-o pentru a-i împlini dorinţa. Dar când mi-o cerut să lepăd pe Safta, s’o ieu de soţie, pe ea, ibovnica boieriului, să-i dau pe Ilenuţa şi pe Vasilică ca ea să-i crească, atunci s’o râsipit nălucirea în care trăiam de opt săptămâni. Am priceput ce nebun şi ce păcătos am fost, i-am răspins cererea cu greaţă şi cu hotărâre şi am fugit acasă. În drum m’o mai urmărit pofta după frumuseţa ei, încercându-se să mă întoarcă înnapoi, dar icoanele Saftei şi ale copiilor m’au tras spre casă şi, când am întrat în ogradă, când i-am văzut şi i-am luat în braţe, am simţit că moarte pe vecie sunt şi patima şi poftele necurate. Crede-mă frate, căci încă n’ai auzit minciună din gura mea.",
    "    Andrei vorbia cu căldură, adevărul se oglindea în ochii lui, orice bănuială pieri din ochii călugărului care îi întinse mâna.",
    "    — Te cred, frate, zise el strângând cu putere acea ce Andrei o pusese într’a lui. Te cred şi am încredere în tine. Ai avut un vis rău şi acel vis, slava Domnului, o trecut."
  ],
  "5": [
    "Despre Strileşti în deobşte şi despre",
    "sulgeriul Mihalache în deosebi",
    "Strileştii erau aşazaţi în ţară de vro sută doozeci de ani. Ei venise din Ţarigrad unde se numarau printre neamurile cele mai de samă ale Fanarului, dar îşi trăgeau obârşia tocmai din Spania. Povestiau că strămoşul lor venise la curtea bizantină în veacul XIII, în fruntea unei cete de lefegii catalani. Căsătorinduse cu o fată de neam împărătesc se aşezase la Ţarigrad, botezând şi crescând pe fiii lui în legea răsăriteană. Numele acelui căpitan şpaniol ar fi fost Miguel de las Estresas, dar fusese schimbat de greci în Lastrilas. Armele lor purtau trei stele de aur, aşa- zate în chip de triunghiu, pe câmp roşu.",
    "    În Moldova venise cu Dumitraşco Cantacuzino, în întăia lui domnie, doi fraţi Lastrilas, a căror nume fusese scurtat de Moldovenii meşteri la schimonosirea numelor în Strâlea. Cei doi fraţi, fiind rude cu domnul, capatară îndată slujbe bănoase, apoi se căsătoriră cu fete bogate şi de neam. Ei luară o parte însemnată în ",
    "toate ţesăturile de intrigi care alcătuiesc istoria ţărilor noastre în a doua jumătate a veacului XVII şi la începutul celui următor. Fiind mai ageri la minte, mai meşteri în toate vicleşugurile decât boierii români, ajunseră răpede la slujbele cele mai înnalte şi făcură stări mari, stârnind astfel asupra lor invidia şi ura boierilor pământeni. Şi aceştia porniră în deosebite rânduri împotriva lor prigoniri cumplite: intrigi, conspiraţii şi chiar răscoale cu arma. Strileştii fură adeseori închişi, căzniţi, storşi de bani de cătră domnul de pe vreme; în multe rânduri fură siliţi să-şi caute mântuirea în fuga peste hotar dar, la urmă, ei ştiau să împace pe domn, să recapete cu dobândă banii luaţi şi să ajungă la slujbe mai înnalte, la vază mai mare decât înnainte.",
    "    Urmaşii lor se făcuse cu totul români, erau priviţi de boierii pământeni ca fraţi şi vorbiau mult mai bine româneşte decât greceşte. Erau împărţiţi acuma, la al patrulea neam, în mai multe neamuri aproape toate bogate. Mihalache Strâlea însă era sarac cu desăvârşire.",
    "    Tatăl său, banul Constantin, lasase o avere destul de frumoasă şi numai doi băieţi: Mihalache şi Lascarache.",
    "    Cel mai mic, Lascarache, fusese din capul locului cumpătat şi strângător. Se căsători de vreme cu fiica, nu prea frumoasă, dar bogată, a vornicului Neculai Mogâldea. Supus şi plecat cătră mai marii lui, înnaintă răpede pe treptele boieriei şi privia acuma cum îi creşte starea din zi în zi.",
    "    Cel mai mare, Mihalache, s’aratase din capul locului risipitor, peste samă de însetat de plăceri şi din cale ",
    "afară semeţ. Caii de soiu şi armele de preţ (era un călăreţ şi un trăgător fără păreche, hainele scumpe şi mai ales femeile frumoase şi uşuratece îl făceau să cheltuiască ca un nebun. Apoi mai era darnic peste măsură : punga lui era veşnic deschisă nu numai pentru prieteni, dar şi pentru toţi nevoieşii în deobşte. O asemene viaţă îl sili să-şi vândă ocinile una după alta.",
    "    Rudele, cari îl iubeau din pricina firii lui deschise şi vesele încercară de mai multe ori să’l căsătorească, dar în zadar: găsia fiecărei fete câte un cusur. Însă când împlinia doo zeci şi cinci de ani, fu cuprins de dragoste pentru o fată orfană, aparţinând unui neam grecesc bun şi vechiu în Ţarigrad, dar aşăzat de curând în ţară şi cu totul lipsit de avere.",
    "    Fata era bine crescută, blândă şi de o frumuseţă strălucitoare, dar şi saracă lipită pământului şi cheltuitoare. Se căsători cu ea. Nu-i mai rămânea atunci lui Mihalache Strâlea decât casa din Iaşi, a patra parte dintr’un sat nu prea mare pe Nistru şi dăniile din Tămăşăni cari la moartea banului rămăsese în partea lui fiindcă frate-său nu voise să le ieie.",
    "    După căsătorie, neştiind ce să facă şi din ce venit să trăiască, se rugă de neamuri, de cari avea multe bogate şi puternice şi, prin ajutorul lor, căpătă slujbuşoare bune şi grase, când la curte, când la ţinuturi. Era deştept şi ager, începuse să-i meargă bine dar din nenorocire rămăsese tot semeţ. Se sfădi cu un puternic al zilei, fu silit să părăsască slujba cu rangul de sulgeriu şi, neavând încotro, se apucă să-şi facă moşie în Tămăşăni. Am văzut atât greutăţile ce le întâmpinase la început cât şi întorsătura neaşteptată luată de împrejurări în urma dihoniei izbuhnite între răzăşi Sulgeriul isprăvise clădirea curţii lui, o casă din paiahturi, şândilită, cu cerdac lat de doo-sprezece palme şi parmaclâc dinnainte, despre miază-zi, (căci clădirea după obiceiul celor mai multe aşăzări de la noi, întrecea spatele priveliştei încântătoare asupra văii Trotuşului. Clădirea cuprindea o tindă lată, despărţită în doo în sensul lărgimii, cu doo încăperi în dreapta tindei şi în stânga ei alta, mare cât celelalte doo împreună. Îşi adusese soţia la Tămăşăni şi petrecea acolo până în postul Crăciunului, când se muta în Ieşi unde sta până aproape de Paşti.",
    "Frumoasei Smaragdei nu-i plăcea şăderea la ţară unde vedea numai ţarani, iar pe nime mai de samă. Dar, cu toate aplecările ei spre cheltuială şi cu tot dorul ei de petrecere, nici o plângere nu-i ieşia din gură, căci iubia cu patimă pe frumosul ei soţ şi ştia bine că şăderea la ţară era neapărată pentru a astupa macar întru câtva golurile lasate în punga lui prin cele trei luni ce le petreceau în Ieşi, goluri cari vai nu se puteau astupa pe deplin decât prin împrumuturi.",
    "    Biata Smaragda s’ar fi împacat poate şi mai bine cu această lungă şădere la ţară, dacă boieriul ei iubit n’ar fi fost atât de sburdalnic şi atât de necredincios. Nu că el ar fi încetat s’o iubească, că s’ar fi purtat varvar cu dânsa, sau că s’ar fi aratat nepăsător faţă de ea. O, nu! O iubia ca şi în ziua cea dintăiu, nu rostise cătră dânsa nici o vorbă aspră, cuvintele de iubire curgeau şivoiu din gura lui dar, ca şi în zilele dintăi ale căsătoriei lor, ",
    "o înşălă cu toate fustele şi cu toate catrinţele ce-i ieşiau înnainte şi nu i se aratau îndărătnice. Cucoane, femei ",
    "şi fete de boierănaşi şi de calemgii, de negustori, ţarance, slujnice, ţigance şi chiar jidoavce, numai dacă erau frumoase, sulgeriul era gata să le iubiască pe toate... pentru o clipă.",
    "    El de altmintrelea nici nu prea ascundea Smaragdei această slăbăciune a lui şi-i zicea adesea glumind, când ea, câte odată, îi făcea vr’o slabă mustrare sau plângea fiindcă auzise despre vr’o poznă din cale afară boacănă a boieriului ei :",
    "    — Ce-ţi pasă, ele trec şi tu rămâi!",
    "    Într’o zi, îl prinse cu o ţigancă chiar în ietacul ei. Izbuhni în lacrimi, plânse ceasuri şi nu se mai putea sătura de plâns. Sulgeriul, foarte ruşinat şi foarte mâhnit, nu ştia ce să facă ca s’o liniştească: rugăminte, făgăduinţe, desmierdări, toate erau zadarnice. O lasa singură şi când se întorcea tot plângând o găsia. De odată, Smaragda, ramasă singură mai multă vreme, aude sgomot în curte, sub fereasta ei, ş’apoi vaiete de femeie. Aceste vaiete urmând vreme îndelungată şi făcându-se din ce în ce mai sfâşâitoare, sulgereasa se sculă de pe patul pe care plângeî de ceasuri şi se apropie de fereasta. Jos, la scară, sub odaia ei, era lungită, cu faţa în jos, ţiganca cu care prinsese pe bărbatul ei. Un ţigan o ţinea de cap, altul de picioare şi un al treilea o croia cu harapnicul. Sulgeriul, ne mai ştiind ce să facă ca să liniştească pe Smaragda, găsise acest mijloc pentru a-şi arata pocăinţa şi a-şi ispăşi greşala. Şi tot bunul suflet ce era sulgereasa Smaragda deschise fereasta şi strigă ţiganilor să înceteze. Aveau doi copii pe cari îi iubiau la nebunie şi care erau mândria lor. Şi într’adevăr, amândoi erau ",
    "neobişnuit de frumoşi, de deştepţi şi de vioi. Frosiniţa, fetiţa, era icoana mănisa, iar Patraşcan, numit astfel după naşul său, marele logăfăt Patraşcu Arbore, părea bucăţică ruptă din sulgeriu.",
    "    Cu un an şi câteva luni înnainte de începutul povestirii noastre, Smaragda răcise la biserică în vremea postului mare. Cu toate sfaturile doftorului curţii nu voi să steie în pat, urmă să-şi vadă de gospodărie, să postească şi, dumineca următoare, merse iar la la biserică. Răceala se schimbă în junghiu şi, în săptămâna Patimelor, îşi dădu sufletul. Câteva clipe înnainte de a închide ochii pentru totdeauna, făcu semn sulgeriului să s’apropie de dânsa, se uită în ochii lui cu nespusă dragoste şi rosti cuvintele:",
    "— Psihi mu! (Sufletul meu.",
    "    Durerea sulgeriului fu într’adevăr mare: el plânse din adâncul sufletului pe fiinţa frumoasă, iubitoare şi cu suflet curat pe care o pierduse. Vro doo luni ramase ca smintit şi dacă, cu încetul, jalea i se mai potoli, nu încetă macar o clipă să simtă golul lasat de Smaragda.",
    "De astă dată ramase la Tămăşani nu numai până în postul Crăciunului, dar petrecu acolo iarna întreagă. Vânător bun şi îndrăzneţ, îşi petrecea vremea mai ales cu vânatul. Urşii, cerbii şi râşii mişunau prin codrii nemărginiţi din împrejurimi: sulgeriul s’întorcea totdeauna acasă încărcat cu pradă bogată.",
    "    Adusese cu dânsul, pentru îngrijirea copiilor, pe Zamfira, o fată care fusese luată de Smaragda în slujbă numai cu câteva zile înnainte de îmbolnăvirea ei. Cum o văzuse, sulgeriul îşi jurase să nu scape din mână un asemine chilipir. Fata nu se arătă sălbatecă de loc; dorinţile boieriului fură împlinite încă înnainte de boala şi de sfârşitul Sulgeresei. Frumoasă la faţă şi la trup, hazlie şi deşteaptă, ea ştiu să păstreze favoarea neâmpărţită a sulgeriului mai multă vreme. Dar firea lui însetată de schimbări nu putea să răbde lanţurile unei statornicii prea lungi. Poftele îi fură din nou stârnite, când de vro ţigancă, când de vro nevastă frumuşică şi uşuratecă din Tămăşani, Stoieneşti sau Mirişte şi chiar de mai departe, când de vro negustoriţă sau cuconiţă de mâna a treia din Târgul-Ocnei. Tânăr, frumos, vesel şi îndrăzneţ, plăcea femeilor şi cunoştea acuma de minune chipurile prin cari cu cheltuială puţină, să le facă plecate voinţilor lui.",
    "    Căci se făcuse cumpănit în cheltuieli : se hotărâse să adune avere mare pentru copiii lui, singurele fiinţi în lume pe care într’adevăr le iubia din toată inima. Frăsina trebuia să aibă o zestre dându-i drept să fie peţită de o beizadea, iar Patraşcu să poată alege între domniţe. Petrecând acea iarnă la ţară, izbuti să mai plătească din datorii, pe lângă că cumpără părţile unor răzăşi săraci din Văsian.",
    "    În primăvară fu silit să se răpadă la Ieşi. Printre neamurile cari le avea acolo era şi hatmanul Iordache Strilea, un văr al treilea cu tatăl său, om foarte bogat şi cu vază mare, nu atâta pentru averea de care dispunea cât pentru binefacerile şi dreptatea lui.",
    "    Când banul Constantin îşi trimisese fiii la Ieşi, ca să intre în slujbă, ei fusese găzduiţi, ocrotiţi şi sfătuiţi de ",
    "hatmanul Iordache. Bătrânul boier a cărui viaţă era de o curăţănie neobişnuită, avuse totdeauna o mare ",
    "slăbăciune pentru Mihalache. Păcatele tânărului îl măhniau, dar firea lui bărbătească şi deschisă, bunatatea de inimă despre care dădea necontenite dovezi, făcuse pe hatman să treacă peste cusururi şi să le puie pe sama tinereţelor.",
    "    Când sulgeriul veni acuma la moşu-său, bătrânul îl îndemnă să nu rămâe necăsătorit, adăogând că avea acuma prilej să ieie o fată de neam bun, blândă, bine crescută, gospodină şi cu avere frumoasă. Şi când Mihalache se grăbi să-l întrebe de numele acelei comori, moşu-său îi răspunse că fata era chiar copila surorii soţiei lui, Catinca, fiica cea mare a vornicului Dumitrache Ţifescu.",
    "    Partida era într’adevăr din cele mai bune, vornicul Dumitrache fiind unul din oamenii cei mai bogaţi din ţară, iar Catinca, pe lângă partea ei în averea foarte însemnată lasată de răposata vorniceasă Safta, maică-sa, putea să se mai aştepte la o zestre frumoasă de la vornic. Sulgeriul primi propunerea hatmanului cu bucurie şi cu recunoştinţă, rugându-1 să scrie vornicului Dumitrache care şădea şi iarna şi vara la moşia lui Domneştii, în ţinutul Putnei. Se hotărî între dânşii ca sulgeriul s’aştepte la Tămăşăni scrisoarea prin care hatmanul avea să-i facă cunoscut răspunsul lui Ţifescu.",
    "    Acest răspuns sosise cu doo zile înnaintea celor povestite mai sus şi eră cu desăvârşire îmbucurător. Vornicul se aratase foarte bucuros de propunerea hatmanului şi, printrânsul, poftia pe sulgeriul să vie pe câteva zile la Domneşti spre a face cunoştinţă mai temeinică.",
    "                                                                                            Capitolul VI",
    "În care sulgeriul Mihalache ajunge",
    "la Domneşti",
    "Strâlea plecase chiar a doua zi, de dimineaţă, cu rădvanul la care erau înhămaţi cei patru telegari negri. Pe capră erau doi ţigani: Nastasă Vezeteul şi Culiţă feciorul, îmbrăcaţi amândoi pentru acest prilej în nişte ilice şi nişte anterie vechi ale stăpânului lor.",
    "    Sulgeriul Mihalache un barbat de trei-zeci şi trei de ani, de făptură mai mult sprintenă, avea o faţă frumoasă, cu ochi negri, mari, vioi, plini de foc şi de veselie, un nas drept şi o gură potrivită, cu buze pline şi rumene, pe jumătate ascunse sub musteţi şi sub barba castanie închisă, lungă şi lată.",
    "    Purta calpac uşor de astrahan cu fund verde, ilic cafeniu scurt cu blană de samur pe mărgini, anteriu de matasă uşoară cu dungi învrâslate: verzi, roşii, negre şi galbene, strâns la cingătoare cu un şal frumos şi, în picioare, ciubote de iuft roşu. Lângă dânsul, pe pernele rădvanului, se vedea o giubea de matasă verde, căptuşită cu atlas alb. Dinaintea lui, între cele doo giamuri de dinnainte, era spânzurat un toc de piele, de atârnat peste umăr, în care se vedeau doo pistoale frumoase de fabrică nemţască. Căldura era înnăbuşitoare, radvanul era greu şi drumurile răle: la Cornăţel lăsară caii să răsufle, pe la prânzul cel mare erau la Adgiudul Nou unde popăsiră doo ceasuri şi, la trei după amiază, ajunseră la Domneşti.",
    "    Curtea de aici, una din cele mai mari din ţară,, era aceiaşi în care podghiazul lui Demideţchi împresurase şi prinsese pe Duca Vodă la întoarcerea acestui domn de la împresurarea Vienei, dar care fusese prefăcută de curând de vornic cu desăvârşire.",
    "    Un zid puternic cu metereze, la cele patru colţuri ale căruia se vedea câte un turn rotund, încunjura casa boierească, grădina, grajdiurile şi celelalte heiuri.",
    "    La sgomotul făcut de trăsură şi la strigătele vezeteului poarta grea de stejar, legată cu şine de fer, se deschise fără sgomot. Rădvanul întră în curte trecând pe lângă perdegiu sau portar, un ţigan zdrenţuros, cu lanţuri grele de picioare şi cerc de fier cetluit împrejurul capului, semn că fugise de la stăpân, fusese prins şi adus înnapoi. I se păru lui Strâlea că faţa aceia neagră, din care se vedeau numai doi ochi de jaratec, ieşind dintr’o barbă neagră ş’încâlcită nu-i este necunoscută.",
    "    Casa era cu doo rânduri şi trei cerdacuri, unul la rândul de gios şi doo la acel de sus, unul din faţă şi celalalt din dos. Când trăsura ajunse la scară, vr’o trei ţigani desculţi, în anterie vechi şi rupte, strânse pe trup ",
    "cu rămăşiţi înnădite şi cârpite de şaluri lepădate de stăpân, alergară pe cerdacul de gios podit cu lespezi şi având parmaclâc de piatră dinnaintea casei, scoborâră răpede cele trei trepte şi se grăbiră să deschidă obloanele rădvanului.",
    "    Sulgeriul ieşind din caretă fu luat pe subsuoară de cătră ţigani, dus în pridvorul cel mare al casei şi de acolo, tot ţinut de subsuoară de doi din ţigani, fu suit pe scara de la fundul acelui pridvor, scară care se învârtea între doi păreţi până la rândul de sus, întro încăpere lungă, având o uşă prin care ieşiai în cerdac aşăzată între doo fereşti, mari pentru vremele de atunci, dar cari astăzi ar părea mici. Al treilea ţigan dăduse fuga înnaintea lor ca să spuie vornicului numele musafirului, căci sulgeriul, la ieşirea lui din trăsură, avuse grijă să se numească. Păreţii odăii în care se afla acuma Strâlea erau văruiţi şi n’aveau altă podoabă decât doo oglinzi mici rotunde cu ramuri de nuc lustruit. În fund se vedeau doo sobe cu câte patru stâlpi, în fie-care părete erau câte doo uşi într’un canat. De jur împrejur, între sobe şi uşi, între uşi şi fereşti, erau tandururi acoperite cu covoare şi deasupra tandururilor paturi de lemn, cu mindire de paie şi saltele de lână, deasupra cărora erau aşazate macaturi de pânză moldovenească cu dungi albastre şi roşii. Pe paturi şi la părete erau aşazate perini de paie şi coltuci de lână îmbrăcate la feliu cu macaturile, iar la fereşti se vedeau perdeluţe drepte de aceiaşi materie. Pe paturi se vedeau mai multe mesuţi rotunde, în trei picioare scurte, de lemn de brad lustruit, în mijlocul odăii o masă mare rotundă, de nuc lustruit, acoperită cu un covor de Ţarigrad, împrejurul căreia se găsiau vro zece scaune de nuc, cu perine de lână acoperite la feliu cu paturile. În mijlocul tavanului, alcătuit din grinzi şi scânduri de brad atârnă, spânzurat de un lanţ, un policandru de lemn boit în galbăn, cu ",
    "doosprezece sfeşnice în care era aşazată câte o lumânare de său. În păreţi se vedeau înfipte, din loc în loc, tricheluri, iarăşi de lemn, boite în galbăn, cu lumânările lor, tot de său. Podeala era de blăni de stejar, înnegrite de vreme şi date cu oloiu.",
    "    Sulgeriul care prin fereasta deschisă privia cum se dishamau caii lui, fu distras de la această privire prin sgomotul unei uşi care se deschidea. Întorcându-se văzu pe vornicul Dumitrache care înnaintă spre dânsul.",
    "   Vornicul eră un barbat de cincizeci de ani împliniţi, nalt şi slab, cu o faţă lungăreaţă şi nişte ochi suri, mici dar vioi şi şireţi, un nas lung, subţire, cam coroietic şi o gură mare cu buze subţiri, cu totul pierdute în barba lungă, neagră, amestecată numai pe ici şi colea cu fire argintie.",
    "    Purta giubea de ştofă verde, cu sângiap la mărgini, anteriu de ghermesit alb şi verde cu floricele roşii şi albastre, brâu de şal scump, şalvari roşi, meşti şi papuci galbeni, iar pe cap un fes roş de lână uşoară cu canaf de matasă albastră.",
    "    Sulgeriul, luând mâna ce i-o întindea vornicul, se plecă asupra ei şi' o sărută, iar vornicul îl sărută pe frunte.",
    "    Apoi Ţifescu, aşăzându-se pe un pat, cu spatele razamate de perine şi cu picioarele încrucişăte sub dânsul, pofti pe sulger să s’aşeze lângă el. Se aduseră dulceţi, cafe şi ciubuce, urmând tot odată obişnuitele întrebări asupra sănătăţii şi a drumului făcut de sulgeriu, apoi laudele fireşti aduse de amândoi hatmanului Iordache. După aceste, vornicul puse sulgeriului fel de fel de întrebări asupra neânţelegerilor lui cu răzăşii dela Tămăşăni şi asupra chipului în care îşi propunea să-şi întregească moşia.",
    "    Vornicul Dumitrache Ţifescu era un boier de neam vechiu, cunoscut în toată ţara pentru lăcomia şi neândurarea ce o arătase faţă de răzăşii cari aveau nenorocirea să-i fie megieşi. La moartea tătâne-său, logofătul Grigore, Domneştii erau un trup de moşie frumoasă, cuprinzând doo mii de fălci, iar acum aveau peste opt mii, făcute toate de la răzăşii de pe împrejur cari fusese desfiinţaţi cu desăvârşire. Toate mijloacele fusese întrebuinţate spre a ajunge la acest scop : intriga, înşălăciunea, schingiuirea, cumpărarea diregătorilor, plastografiarea şi râpirea actelor, groaza, nimica nu fusese lăsat de-o parte. Strigătele de durere ale despoieţilor umpluse ţara întreagă.",
    "    Constantin Racoviţă, în întăia lui domnie, încredinţându-se de vinovăţia lui Ţifescu, îl chemă înnaintea lui, îi făcu mustrări de cele mai aspre, îl bătu cu buzduganul şi poronci ca toate cumpărăturile făcute de el să fie din nou cercetate de divan. Dar Ţifescu, înrudit fiind cu boierii cei mai puternici, ştiu să trăgăneze judecata ",
    "pănă la mutarea lui Racoviţă în domnia Ţării Româneşti. Apoi, sub noua domnie a lui Matei Ghicha, nu numai ",
    "că izbuti să împiedece orice judecată, dar ajunse la trecere mare şi urmă să-şi rotunjască moşia. Răzăşii ",
    "încercase să-l ucidă; trăsese de mai multe ori asupra lui, dar el scapase totdeauna ca prin minune şi acuma, de câţiva ani, nu mai ieşia pe moşie decât încunjurat de o strajă de doosprezece slugi înarmate pănă în dinţi. Când Racoviţă venise să domnească pentru a doua oară, ce mai rămăsese din răzăşii megieşi cu Domneştii se ridicase cu mic cu mare şi venise la Ieşi cu jalbă, în urma căreia domnul trimise pe un ciohodar cu nişte seimeni ca să ridice pe postelnicul Ţifescu şi să-l aducă la scaun. Dar acesta fiind vestit de nişte prieteni, fugise în Ţara Muntenească. Racoviţă voia să puie pe răzăşi în stăpânirea pământurilor ce fusese ale lor fără altă judecată, dar din pricina lipsei lui Ţifescu, aceasta pricină s’ar fi prelungit vreme îndelungată. Însă faţă cu nemulţămirea stârnită între boierii cei mari la vestea unei asemenea măsuri, nu putu decât să rânduiască pricina în cercetarea divanului. Această a doua domnie a lui Racoviţă neţinând decât un an, îi fu lucru uşor postelnicului Dumitrache, prin rudele şi prietenii lui, să zădărnicească toate soroacele. La venirea în scaun a lui Scarlat Ghicha, Ţifescu recăpăta trecerea ce o avuse la fratele acestuia, Mateiu; nu trecu anul şi dobândia vornicia Ţării de Jos, ţelul visat de dânsul de ani îndelungaţi.",
    "    Ţinutul Putnei fiind cuprins în oblăduirea lui judecătorească, îi fu uşor să scape de cei câţiva răzăşi mai dârji cari îl supărase. Găsi cu uşurinţă marturi cari, în schimbul câtorva galbeni, amestecară pe acei nenorociţi în furturi de vite şi în omoruri despre cari ei nu aveau măcar cea mai mică ştiinţă. Acei cari dădură vornicului, cel de pe urmă parmac din moşia strămoşască scăpară, iar acei cari se arătară mai îndărătnici sau a căror fiinţă era supărătoare, înfundară ocna pe viaţă, alţii ispăşiră cerbicia lor prin ştreang.",
    "    Când Ţifescu părăsi vornicia, sub Grigore Calimah, el stăpânea noo mii de fălci într-o singură întinsoare",
    "şi nu mai avea grijă de judecată, căci răzeşii îndrăzneţi zăceau sub ţarină sau în fundul ocnei, iar cei slabi de înger tremurau de frică în colibele lor numai la auzul numelui cumplitului vornic. Şi pe lângă Domneşti, el mai stăpânea încă alte cincisprezece sate în deosebite părţi ale ţării şi ori unde împrejurul satelor lui se aflase răzăşi, el ştiuse să-i stingă cu desăvârşire.",
    "    Nu trebuie să ne mirăm deci dacă, la auzul chipului în care sulgeriul Mihalache îşi propunea să întregiască moşia Tămăşănii, vornicul se uită la dânsul cu o milă de care nu era străin dispreţul. Ce copil era sulgeriul! Avea să-i arate el după căsătorie cum se fac moşiile când are cineva norocul să se afle între răzăşi!",
    "    Vornicul se sculă după o bucată de vreme şi propuse musafirului să iasă pe cerdac ca să-i arate caii lui cei de preţ. Sulgeriul primind cu bucurie, Ţifescu bătu în palme şi poronci ţiganilor cari intrară să ducă doo scaune în cerdac şi să trimită răspuns vezeteilor să scoată din grajdiu şi s’aducă la scară caii cei arăpeşti, misirliii şi telegarii cei negri.",
    "    Sulgeriul care era cunoscător bun de cai nu putu să înnăbuşe un strigăt de mirare când văzu acele dobitoace. Mai ales misirliii, un armasar şi o iapă, de trei ani pe patru amândoi, negri la păr, amândoi cu stea în frunte şi strănut la bot, erau de o frumuseţă cu totul neobişnuită: sulgeriul nu-şi putea lua ochii de pe ei. Acei cai fusese aduşi înadins pentru herghelia vornicului de un agă de ieniceri prieten cu Ţifescu şi văr cu un beiu mameluc. Vornicul plătise pe dânşii o sumă cu care ar fi putut să cumpere o moşie mare. Mai erau doi armasari şi doo iepe arăpeşti, foarte frumoşi cu toţii, dar care nu se puteau asemăna cu misirliii. Pentru a îngriji pe aceşti de pe urmă ţinea, pe lângă o droae de ţigani, doi paici, negri amândoi.",
    "    După ce caii fură duşi înapoi în grajdiuri, amândoi boierii rămaseră încă în cerdac, trăgând din ciubuce şi întreţinânduse despre fel de fel de lucruri. Vornicul dacă era lacom, hrăpitor şi nedrept, era un om foarte deştept, hazliu şi chiar învaţat pentru vremea lui: pe lângă greceşte şi turceşte mai ştia nemţeşte, italieneşte şi puţin ruseşte, cetise nu puţine cărţi, mai ales din cele clineşti şi făcea chiar stihuri. Ştia multe şi avea foarte multe de spus; ceasurile trecură pentru sulger în chip plăcut ascultând povestirile gazdei lui. Tocmai într’un târziu intră în sală şi cucoana vorniceasă, Rucsanda, fiica unei capuchehaiele a lui Mateiu Ghicha, o femeie înnaltă şi subţire, oacheşă, mai mult frumoasă decât urâtă. Era îmbrăcată cu rochie de mătasă verde, în chip de anteriu, strânsă la cingătoare cu un brâu de şal, iar peste rochie purta o caţaveică de catifea, tot verde, cu ceapraz de fir pe margine. Părul ei negru era ascuns sub un fes cu canaf de matasă albastră închisă, iar partea ",
    "de jos a fesului dispărea sub o broboadă subţire de matasă albă, alcătuind un colan uşor împrejurul tâmplelor.",
    "    Cu dânsa venise Catinca, singura fiică a vornicului din întâia lui căsătorie, cu răposata Safta, fata postelnicului Neculai Arbure, sora Sultanei, soţia hatmanului lordache Strâlea. Catinca era atunci de vro cincisprezece ani, mai mult mică decât înnaltă şi grăsulie; avea păr frumos castaniu şi ochi blânzi căprii.",
    " Dacă faţa nu se putea numi frumoasă, era plăcută, mai ales prin seninătatea şi blândeţea ce se oglindeau pe dânsa. Îmbrăcămintea ei se deosebia de acea a vornicesei prin coloarea rochiei şi a caţaveicii, cari erau roşii la faţă şi prin faptul că purta capul descoperit.",
    "    De abie se isprăvise cu salutările obişnuite când fură chemaţi la cina pusă în una din odăile a căror uşi dădeau în sala cea mare.",
    "    Masa, de lemn de nuc lustruit, acoperită cu o faţă de pânză de in cusută cu fir şi cu matasă, eră pregătită pentru patru inşi: adică dinnaintea fiecărui scaun eră aşăzat câte un talger de cositor, având alături o lingură, tot de cositor, un pahar mare pentru apă şi altul mai mic pentru vin. La locurile menite pentru stăpânii casei şi pentru Catinca se vedea câte un toc căptuşit cu piele roşie împodobită cu cuie de argint; din fiecare toc ie- şiau mânerile de argint suflat cu aur ale unui cuţit şi ale unei furculiţe cu doo vârfuri lungi, subţiri şi drepte.",
    "    Când se puseră la masă, sulgeriul luând loc între vornic şi vorniceasă, se aduse, în tocul lui de piele, cuţitul şi furculiţa musafirului care rămăsese în păstrarea feciorului lui.",
    "    Până la mijlocul veacului al XVIII-lea, când veniau străini într’o casă boierească, nu era obiceiu ca cucoana boieriului să steie la masă cu ei, iar fetele nemăritate şi mai puţin. Dela începutul celei a doua jumătăţi a aceluiaş veac însă atingerea mai deasă cu lumea apusană făcuse să cadă acest obiceiu în neobişnuinţă. ",
    "Cucoanele începură să ieie parte la mese împreună cu bărbaţii, fetele mari însă erau admise şi ele numai în împrejurări cu totul deosebite.",
    "    În vremea mesei convorbirea fu purtată mai ales de vorniceasă care vorbia numai greceşte, limbă ce o ştiau bine şi ceilalţi meseni. Se vorbi mai ales de copiii sulgeriului, de greutăţile întâmpinate pentru \"creşterea lor la ţară şi se schimbară veşti despre rude, prieteni şi cunoştinţi. Catinca era mult prea bine crescută pentru ca să cuteze să deschidă gura, ţinea ochii plecaţi asupra sulgeriului, dar, din când în când, aruncă câte o privire furişă spre frumosul sulgeriu.",
    "    Un taraf de lăutari, alcătuit din vro şase ţigani şi aşăzat sub fereşti, cânta necontenit hore, doine şi mai ales cântece de inimă albastră ale căror ştihuri erau datorite vornicului. Mâncările multe erau cele obişnuite în parte şi astăzi la noi, pregătite de patru ţigani bucătari. Se vărsară vinuri din podgoriile cele mai alese din ţară, dar atât vornicul cât şi sulgeriul beau foarte puţin, căci obiceiurile cumpătate ale Fanarioţilor avuse în această privinţă o înrâurire din cele mai fericite asupra boierimii moldoveneşti.",
    "    După ce se sculară dela masă, Catinca nu însoţi pe părinţii săi în sală, chiar vorniceasa stătu numai puţin cu boierii. Aceştia însă traseră mai multe ciubuce înnainte de a se despărţi şi, în acest timp, vornicul găsi prilej să-şi arăte neâncrederea în noua domnie. Aceasta, după dânsul, avea să fie părtinitoare pentru treptele de gios, iar boierimea cea mare putea s’aştepte numai supărări şi umiliri şi vornicul adăoga cu un suspin că, între noul domn şi verii lui, Matei şi Alexandru, era o deosebire foarte mare. Lumânările de său din policandru erau mici de tot când vornicul duse pe sulgeriu în odaia în care acesta avea să doarmă şi care era aceiaş în care şăzuse la masă.",
    "    Sulgeriul nu putu să adoarmă decât târziu: fel de fel de gânduri şi de icoane trecătoare îl ţinură treaz până aproape de zio. Ele erau mai cu samă icoane frumoase de viitor mândru. Mihalache Strâlea se vedea ajuns la boierie mare, cu Catinca lângă dânsul, la Tămăşăni, unde toată moşia era a lui. Frăsiniţa şi cu Patraşcan, îmbrăcaţi în haine scumpe, frumoşi ca nişte îngeri, erau lângă ei. Dar deodată inima lui simţia o durere amară, căci icoana Smaragdei pe patul ei de moarte, cu faţa senină şi nespus de frumoasă răsăria deodată înnaintea ochilor lui; şi atunci era cuprins de o jale adâncă, de un dor nemărginit după fiinţa dulce şi frumoasă, tovaraşa tinereţii lui, pe care o pierduse pentru totdeauna.",
    "    Dar iubirea de viaţă, pofta după plăcerile şi bunurile ei, dorul de a întemeia copiilor un viitor strălucit, goniau în curând blânda icoană readucând pe acele de falnic viitor."
  ],
  "6": [
    "Sgomot mare, ţipete, zbierete şi sudălmi în curte îl treziră când soarele era încă gios. Sări din pat şi s’apropie de fereastă: în mijlocul ogrăzii văzu, încunjurat de o mulţime de slugi şi de ţigani, pe vornicul Dumitrache, în giubea şi în papuci, numai cu fesul pe cap, aşa cum ieşise din pat şi, înnaintea lui, unul din cei doi paici în genunchi, rostind cuvinte intretăiete. Era să deschidă fereasta spre a-şi da mai bine samă de ceia ce s'întâmplase, când uşa se deschise şi feciorul lui intră în odaie.",
    "— Ce s’o întâmplat, întrebă sulgeriul, de ce s’o scoborât vornicul în curte la acest ceas atât de timpuriu?",
    "    — Au pierit armasarul misirliu cu iapa, răspunse ţiganul.",
    "    — Cum au pierit, întrebă sulgeriul, au murit?",
    "    — Au fost furaţi, răspunse ţiganul.",
    "    — Cum furaţi? Da nu-i păzia nimeni? mai întrebă sulgeriul care începu să s’îmbrace răpede.",
    "    — Caii erau într’un grajdiu anume făcut numai pentru ei doi, alăture cu grajdiul cel mare de lângă poartă. Unul din paici dormia pe un pat de scânduri în curmezişul uşii grajdiului, iar un ţigan era culcat în paie, în grajdiu. Azi dimineaţă s’au găsit amândoi, şi paicul şi ţiganul, legaţi burduf, cu căluşu în gură, grajdiul deschis şi deşert, poarta cea mare închisă, Crăciun perdegiul nicăiure, iar caii lipsind.",
    "    — Cum? Perdegiul o furat caii?",
    "    — Nu se ştie dacă i-o furat el singur sau dacă o fost tovarăş cu alţii.",
    "    Strâlea se grăbi să se spele şi să s’îmbrace, apoi scoborânduse în curte se duse să s’întâlnească cu vornicul Dumitrache pe care îl găsi la grajdiul deşert al cailor furaţi.",
    "    — Ai auzit ce pagubă mi s’o întâmplat? zise vornicul după ce răspunse la salutarea musafirului.",
    "    — Dar cum de n’o prins nime de veste? întrebă sulgeriul.",
    "    — Cum? Fiindcă sunt toţi nişte mişei pe care am să-i ţin sub biciu până ce-or muri, strigă vornicul.",
    "    — Oare perdegiul să fie tâlharul?",
    "    — Cu bună samă că-i amestecat la tâlhărie. De trei ori mi-o fugit pană acuma. Sunt de abie trei luni de când l’am prins şi l’am adus înnapoi. Închis-ai pe ţiganca lui Crăciun în beciu? întrebă vornicul pe vatavul de ogradă, căpitanul Simion.",
    "    — Da cucoane, răspunse vatavul, am închis-o şi pe dânsa şi pe fata ei.",
    "    Vornicul urmă să cerceteze când pe unul când pe altul din număroşii ţigani strânşi înnaintea lui. Dar nici unul din ei nu putu să aducă vro lămurire. Arapul şi ţiganul ce fusese legaţi nu ştiau nimic alta decât că, în mijlocul nopţii, se lăsase deodată ceva greu pe capul lor, li se deschisese gura, li se pusese câte un căluş într'însa, apoi fusese legaţi astfeliu în cât să nu poată face nici o mişcare. Ei auzise pe hoţi, atât arapul cât şi ţiganul se uneau pentru a spune că erau doi, deslegând caii şi depărtânduse încet cu dânşii. Un argat care trecea des dimineaţa dinnaintea grajdiului, găsind pe arap legat şi uşa deschisă dăduse alarma. Cei doi puşcaşi care păziau sub cerdacul curţii nu auzise nimica, iar de văzut nu era chip să se vadă căci cerul fusese acoperit.",
    "    Vornicul poronci vatavului să tragă puşcaşilor numai decât, chiar atunci, în faţa lui, câte doo sute .de nuiele pentru că dormise în loc de a rămânea treji.",
    "    Pe când nenorociţii îşi primiau pedeapsa, sulgeriul intrase în grajdiul deşert şi se uita la ieslile şi corlăţile făcute cu o îngrijire deosebită. Apropiindu-se de corlăţi pentru a privi mai bine amănuntele făptuirii lor, cum păşia peste aşternutul gros de paie, ciubota lui călcă peste ceva vârtos. Ridică piciorul şi uitânduse gios, ochii lui dădură de o ţiţiitoare de os, lungă de o şchioapă de cele care se întrebuinţau pe atunci şi se mai întrebuinţează şi astăzi de vânători noaptea, la pândă, pentru a chema căprioarele. Era s’o arunce gios când nişte încrestături pe capătul ţiţiitoarei atraseră băgarea lui de samă. O apropie de ochi şi, cu mare mirare, văzu stema familiei lui, cele trei stele aşăzate în triunghiu, săpate pe os în chip grosolan. Atunci îşi aduse aminte că puşcaşul lui, Ion Tiron, îi făcuse un tacâm întreg de ţiţiitoare, pentru chemarea fiecărui soiu de şoimi şi că pe toate sapase stema Strileştilor.",
    "    Dar cum se afla acea ţiţiitoare aici, cine s’o fi adus în grajdiul cailor furaţi? S’o fi pierdut hoţul care furase ",
    "caii? Şi cum să fi căzut ea în mâna acelui tâlhariu? Şi deodată o lumină îi străbătu mintea: el dăduse doară cu mâna lui una din acele ţiţiitoare cu câteva luni înnainte, la o vânătoare, lui Niţă Şchiopul, fiul preotului Pavăl de la Precista din Focşăni, a acelui care stăpânia în Tămăşăni întreg bătrânul Ciuta şi jumătate din Băteiu. Îşi mai aduse aminte că Şchiopul, numit astfeliu fiind că şchiopăta de piciorul drept, era stâlp de crâşme şi cheltuitor peste măsură, avea nume foarte rău, mai ales de când s’îngurluise cu una Anica, femeia unui popă din satul Străoani, pe Zăbrăuţi, pe care o furase de la bărbatu-său şi o ţinea ascunsă prin poieni, în pădure. Se zvonia chiar că Şchiopul ajunsese hoţ de cai. Strâlea, cu prilejul vânătoarilor lui, auzise dela oameni din Câmpuri şi din Mănăstirea Caşinului că fiul preotului Pavăl fusese adesea întâlnit de dânşii în munţi, pe potici pierdute, calare pe vreun cal de toată frumuseţe, ducând de căpăstru încă pe unul sau chiar pe doi, tot de preţ, când îndreptându-se spre hotarul Ţării Ungureşti, când venind dinspre acel hotar. Se şoptia chiar că câte un omor al cărui făptaş nu se putuse descoperi i s’ar fi datorind lui. Dar aceste învinovăţiri se aduceau Şchiopului numai cam în taină şi cu glas supus, lumea având mare frică de dânsul, căci era grozav de iute la mânie şi de răutăcios, iar puterea lui era de necrezut. Chiar urieşul Andrei Văsian şi frate său, călugărul Varsanovie, fiii popei Gheorghe din Tămăşani, vestiţi pentru puterea lor în tot ţinutul, n’aveau ce să-i facă, Şchiopul îi trântea pe amândoi ca pe nişte copii.     Nu putea s’încapă îndoială, Şchiopul furase caii în tovăiăşie cu perdegiul. Cât pe ce era sulgeriul s’alerge să spuie vornicului că găsise urma hoţului şi ştiea cine este acel hoţ, dar după o clipă se răsgândi şi se linişti. ",
    "Era spre folosul lui să îndatorească pe vornic, făcându-l să găsască caii furaţi, dar nu se cădea să-l puie pe o urmă care putea să fie greşită, nu trebuia să vorbească înnainte de a fi cu desăvârşire încredinţat că hoţul era acel pe care el îl bănuia. Se îndreptă deci cu pas liniştit spre locul în care se auziau loviturile de nuiele şi vaietele puşcaşilor. Dinnaintea grajdiului celui mare găsi pe vornicul Dumitrache stând pe un scaun cu imameaua narghilelei aprinse în mână. Dinnaintea lui, lungit la pământ, ţinut de cap şi de picioare de câte doi ţigani voinici, era acuma al doilea puşcaş, căci cel dintăiu, care îşi ispăşise pedeapsa, zăcea gemând şi zvârcolinduse în nişte paie, la colţul grajdiului. Un ţigan spătos a cărui mâneci suflecate lasau descoperiţi muşchi semănând cu nişte funii de oţel, ridica nueaua de alun în sus şi o făcea să cadă şuierând pe vânele sângerate ale osânditului, ţigan şi el, lung, slab, cu faţa acoperită de o barbă deasă. Loviturile cădeau în măsură, şi în măsură ieşia din gura nenorocitului când un a-leoo când un va-leoo din ce în ce mai prelungit şi mai ascuţit. După fie care zece sau doosprezece lovituri, vornicul făcea semn acelui care ţinea vergile să steie, sorbia adânc din narghilea pănă în fundul pieptului, dădea drum fumului pe gură şi pe nas, apoi certa pe ţiganul întins gios pentru lenea şi nebăgarea lui de samă, jurându-se că are să-l belească de viu. Apoi sorbind iar din imamè zicea :— Dă-i!",
    "Şi loviturile reâncepeau să cadă în cadenţă şi tot în cadenţă, la fie care lovitură, răspundea când un a-leoo, când un va-leoo.",
    "    Se aduse şi sulgeriului un scaun pe care se aşăză şi ’i se dăduse un ciubuc aprins din care începu să tragă, privind la osânda puşcaşului.",
    "    După darea celei de pe urmă lovituri, vornicul sculânduse, se îndreptă spre cănţeleria moşiei, care se afla întro casă de cărămida din faţa grajdiurilor, în ceia parte a curţii, urmat de sulgeriu, de vatav şi de toate slugile.",
    "    Cănţeleria era o odaie gioasă, dar destul de încăpătoare, luminată de trei fereşti cari aveau câte doo giamuri mici şi opt zăbrele încrucişate. Îmbrăcămintea era alcătuită dintr'o masă mare de lemn de brad, boită în negru, un dulap la feliu, vro patru scaune şi doo paturi mari de scândură, cu mindire de paie acoperite cu macaturi de pânză de casă şi, la părete, perine îmbrăcate la fel. Aici locuiau cei doi gramatici, nişte băieţi tineri de mazili cari stăteau în picioare lângă uşă.",
    "    Vornicul Dumitrache după ce intră în cănţelerie s’aşăză turceşte pe un pat şi făcu semn sulgeriului să s’aşăze lângă dânsul, vatavul Simion rămase în picioare lângă uşă, în partea opusă acelei unde se ţineau cei ",
    "doi gramatici.",
    "    Prin uşa deschisă se vedea mulţimea ţiganilor strânşi dinnaintea prispei. Vornicul poronci să aducă narghelile şi cafe, apoi spuse vatavului:",
    "    — Să vie femeia şi fata lui Crăciun.",
    "    Vatavul ieşi şi s’întoarse în curând cu doo ţigance: una mai în vârstă, îmbrăcată în zdrenţe murdare, cealaltă tânără, naltă, frumoasă şi curat îmbrăcată, dar cu faţa obosită şi cu mijlocul crescut, aproape de facere.",
    "    Cum se văzură în faţa vornicului căzură în genunchi cerând iertare şi jurând că sunt nevinovate.",
    "    Fără a le poronci să se scoale, Ţifescu începu să le cerceteze în toate chipurile pentru a afla încotro fugise Crăciun cu caii şi pe cine avuse de tovarăşi. Le lo întăiu cu binişorul, făgăduindu-li că de vor spune adevărul nu vor păţi nimica, că dimpotrivă le va fi bine. Dar ele, cu jurămintele cele mai înfricoşate, răspunseră că nu ştiu nimica. Crăciun se culcase ca de obiceiu în căsuţa lor de lângă poartă, ele nu auzise când se sculase nici când ieşise, fusese trezite numai în zio de sgomotul ce se făcea în ogradă. Vornicul începu să le ameninţe cu bătaia, cu cazna, dar în zadar, ele tot una ţineau că nimica nu ştiu.",
    "    Atunci vornicul poronci să s’aducă vergi. Ţiganul care bătuse pe cei doi puşcaşi întră ţinând în mână un smoc de nuiele de corn şi de alun, urmat fiind de alţi doi robi. Femeia lui Crăciun, cu toate bocetele ei, fu lungită gios şi ţinută cu faţa la pamânt iar ţiganul care îndeplinea slujba de călău începu să lovească. Ţiganca se zvârcolea şi ţipa cât o ţinea gura.",
    "    După vro cincizeci de lovituri sângele începu să ţişnească din pielea ei smolită. Vornicul făcu semn călăului să steie şi poronci acelor cari ţineau femeia de mâni şi de picioare să-i deie drumul. Ţiganca se ridică pe un cot, gemând. Apoi vornicul începu din nou s’o sfătuiască să spuie ce ştie, căci altfel este hotărât s’o bată pănă ce-şi va da sufletul. Dar ea se jură din nou că nu ştie nimica şi că chiar de ar bate-o boieriul pănă la moarte tot nu va putea spune nimica.",
    "    Atunci Ţifescu, încruntându-se, strigă:",
    "    — Întindeţi-o iar şi daţi-i.",
    "    Bătaia începu din nou. Când după alte cincizeci de lovituri vornicul făcu iar semn s’o lese şi începu din nou s’o cerceteze, ea nu mai putu răspunde, era pe jumătate leşinată. Ţifescu poronci s’o ridice şi s’o ducă în beciu.",
    "    În acest timp fata stătea în genunchi, tremurând ca varga: faţa ei se făcuse galbănă ca ceara şi ochii ei îi erau holbaţi de spaimă.",
    "    — Fă Vasilco, zise vornicul cătră dânsa, după ce bătrâna fu scoasă din odaie, ai văzut ce-o păţit măta fiind că s’o îndărătnicit să nu spuie ce ştie. Tu să fii o fată de treabă şi să ni spui cine au fost tovarăşii tătânetău şi unde au dus caii. Spune, dacă ţi-i milă de tinereţea ta şi de zilele tale, căci altfeliu pun să te bată mai rău decât pe mă-ta.",
    "    Vasilica era atât de îngrozită în cât nu putu să scoată un cuvânt, dar cu mâna arătă spre pântecele ei.  ",
    "    — Cucoane, izbuti ea în sfârşit să strige, fieţi milă de carnea şi de sângele dumitale!",
    "    — Oho! strigă vornicul înfuriindu-se, cu de aceste crezi tu să mă îndupleci. Am să-ţi arăt eu! Simioane, pune numai decât să sape afară, dinnaintea cănţeleriei, o gropuşoară, mi-o întinde gios cu pântecele deasupra groapei şi-i trage. Am mai bătut eu doară femei îngreunate!",
    "    Dar tocmai când vatavul ieşia spre a îndeplini poroncile stăpânului, Vasilca dădu un ţipet, căzu gios şi începu să se zvârcolească ţipând. Simion se opri pe loc.",
    "    — Ce stai? strigă vornicul mânios, n’ai auzit ce ţi-am poroncit ?",
    "    — Cu voia dumitale, cucoane, răspunse Simion liniştit, au apucat-o durerile facerii.",
    "    Când boieriul se uită din nou la fată, nu putu să păstreze măcar cea mai mică îndoială. Se sculă răpede de pe pat şi ieşi urmat de sulgeriu, dar de abie făcuse zece paşi afară când ţipetele fetei încetară şi se auzi vaietul slab, dar ascuţit, al noului născut.",
    "    — O las trei zile, zise vornicul către sulgeriu, ş’apoi îi arăt eu! Pe cea bătrână am să pun s’o bată la tălpi şi la palme, apoi dacă va urma să tacă, la pântece.",
    "    Sulgeriul nu răspunse, el găsia purtarea vornicului firească şi dreaptă: i se părea cu neputinţă ca femeia şi ",
    "fata lui Crăciun să nu fi ştiut nimica despre scopurile şi plecarea lui. Cât pentru faptele de cruzime săvârşite ",
    "de cătră vornic asupra celor doo ţigance, ele erau lucruri ce s’întâmplau şi s’întâmplară încă vreme îndelungată în fiecare zi; oricare alt boier în locul lui Ţifescu tot ca el erfi urmat."
  ],
  "7": [
    "În care se face lumină în mintea",
    "sulgeriului",
    "Când ajunseră la scara curţii, vornicul merse să s’îmbrace, iar sulgeriul începu să se primble în sală. Faţa perdegiului, cu cercul de fer împrejurul capului şi coarnele lungi cari ieşiau din acel cerc, îi reveniră în minte. Unde văzuse el acea faţă, fără cerc şi fără coarne? Cu bună samă că nu pentru întâia oară s’întâlnise el în ajun cu acel ţigan? Mai văzuse el acei ochi sălbateci. Dar unde şi când?",
    "     Auzi uşa din fund deschizânduse şi vatavul Simion intră în sală.",
    "    — Mi-o poroncit cuconul să-l aştept aice zise el lui Strâlea când acesta se opri şi se întoarse cătră el.",
    "    — Îmi pare bine că ai venit vataje, zise sulgeriul apropiindu-se de Simion. De ieri, de când am pus ochii pe perdegiu, mă căznesc să-mi aduc aminte unde şi când l’am mai văzut şi nu pot izbuti. Purta coarne şi prin urmare o fost fugar, nu mi-ai putea spune pe unde o rătăcit?",
    "    — Asta i a treia fugă a lui, zise vatavul, bucuros că are şi el ceva de povestit musafirului. O fugit pentru întâia oară acuma zece ani, nu pot şti pe unde o umblat, dar eu singur am dat de dânsul, au trecut acuma cinci ani, într’o tabără de ursari domneşti, la Ploscuţeni lângă Adjud. Era să mă omoare când, cunoscându-l, am pus mâna pe el. Noroc că mi-o sărit în ajutor bulubaşa lor, pe care îl cunoşteam de mult. L’am adus legat înnapoi, o primit în răstimpuri vro mie de bice, i s’o pus coarne şi l’am dat la herghelie unde o stat un an. Apoi o fugit pentru a doua oară, s’o dus prin păduri în ţara Ungurească şi s’o tocmit ca surugiu la un grof Apor, pe Olt, lângă Ciuch ’ . O stat acolo trei ani. Anul trecut, venindu-i dor de ţigancă şi de fată, s’o cerut de la stăpânul ",
    "său pe o lună. Primind învoire, o venit pe furiş aici ca să le vadă şi să s’încerce să le ducă cu dânsul peste graniţă. Având un cumnat al lui care-i hergheligiu la noi, o mers într’o noapte la herghelie ca să-l roage să ",
    "spuie soţiei şi fetei lui să facă toate chipurile şi să vie în lunca Trotuşului, a treia noapte, ca să s’întâlnească cu dânsul.",
    "    I-o zărit însă alt ţigan când vorbiau împreună şi, dând de ştire la curte, am bătut pe Manea, cumnatul lui Crăciun, pană când ne-o spus unde şi când îl putem prinde pe acesta. După ce l’am prins pe Crăciun, l’am bătut de am crezut că are să moară, iar cuconul l’o făcut perdegiu ca să-l aibă sub ochi. Dar se vede că groful la care slujise era foarte mulţămit de el, căci de trei ori pănă acuma trimes-au la cuconul rugându’l să i vândă pe Crăciun cu tot sălaşul lui, dar cuconul n’o vrut fiind că-i era ciudă pe ţigan. Mai în fie care săptămână îl punea gi s, adesea de doo ori întraceiaş săptămână şi mai puţin de doozeci şi cinci de vergi sau de bice nu-i trăgea. Acum o lună o trecut chiar vechilul grofului pe aici şi iar o rugat pe boier să vândă stăpânului său pe Crăciun, dându-i pe el pănă la o sută doo zeci de lei, adică cu ce să cumperi doisprezece ţigani meşteri, dar cuconul n'o vrut. Îmi aduc aminte că mi-o poroncit să arăt ungurului grajdiurile cu caii.",
    "    În mintea sulgeriului se făcuse acuma lumină deplină. Da, văzuse pe Crăciun la groful Ştefan Apor, la moşia acestuia de la Cich, când se dusese acolo să cumpere nişte telegari pentru hatmanul lordache. Groful poroncise ţiganului s’încalece ca să arate boierului moldovan un cal frumos de călărie şi ţiganul tălmăcise sulgeriului nişte cuvinte ale grofului care ştia prost româneşte.",
    "    Şi groful, care avea cea mai frumoasă herghelie din Ardeal, era cel mai vestit hoţ de cai din toată Ţara-Ungurească. Numa nu fura în ţara lui, ci în cele învecinate: Moldova, Ţara-Românească, Ţara Leşască. ",
    "Avea chiar şi cai furaţi peste Dunăre dela Turci şi de peste Nistru, dela Tatari. Crăciun dăduse fără îndoială ",
    "grofului de ştire, prin vro ceată de ţigani căldărari, că la vornicul Ţifescu se aflau cai de o frumuseţă fără păreche, iar groful trimisese un om de încredere să s’încredinţeze de adevărul vorbelor  ţiganului.",
    "    Părtăşia Şchiopului la furt se lămuria asemene pe deplin; că Şchiopul cunoştea pe grof, singur mărturisise sulgeriului. Vederat că caii frumoşi pe cari el fusese adesea întâlnit pe poteci singuratece, de cătră oamenii din Câmpuri şi din Caşin, îi ducea grofului, pentru sama căruia îi şi furase. Şchiopul fusese însărcinat de grof să fure misirliii vornicului Dumitrache cu ajutorul lui Crăciun.",
    "    Năştea acuma întrebarea: unde erau caii? Fără îndoială pe drum, spre moşia grofului. Şi tâlharii cu bună samă că nu apucase drumul mare ci o luase prin păduri. După câte auzise sulgeriul de la Căşuneni şi de la Câmpureni, Şchiopul obişnuia să urmeze nişte cărări care-1 scoteaua în Ţara Ungurească între Clăbuc şi Zboină. Erau acuma aproape opt ceasuri, fugarii agiunsese departe. Cum să-i mai poată ajunge când ei plecase cu şapte sau opt ceasuri mai înainte?",
    "Dar, pe de altă parte, faptul că aceşti doi cai făceau cât o avere întreagă îndreptăţia presupunerea că ",
    "Şchiopul şi Crăciun nu aveau să i gonească prin păduri şi munţi: o asemenea goană putând să-i strice cu desăvârşire, era de crezut că aveau să-i ducă cu îngrijire, mai domol. Atunci doi sau trei barbaţi îndrăzneţi, călări pe cai buni, i-ar putea ajunge dacă ar da de urma lor.",
    "    Şi sulgeriul îşi aduse acuma aminte că nimeni nu ştia mai bine obiceiurile Şchiopului decât duşmanul lui de moarte, Neculai Jinga din Borşăni, pădurarul mănăstirii Bârnova care, cu vro doi ani înnainte, după ce prinsese pe nevasta lui cu Şchiopul, mai suferise de la acesta şi o bătaie groaznică. Pe femeia necredincioasă o lepădase chiar din ceasul acela, ceia ce făcuse de altmintrelea după scurtă vreme şi Şchiopul, dar Jinga hrănia de atunci împotriva lui o ură neâmpăcată. Ar fi avut adesea prilej să’l împuşte prin pădure, n’o făcuse fiind că era doară creştin şi se temea de păcat, dar pândia prilejul ca să’l poată pierde: să-l prindă cu vro tâlhărie sau altă faptă nelegiuită şi să-l deie pe mâna judecăţii. Neculai Jinga cunoştea toate obiceiurile şi toate sălaşurile Şchiopului prin păduri; nimeni nu putea să deie de urma cailor aşa de răpede ca el.",
    "    Sulgeriul se opri dinnaintea vatavului Simion care rămăsese neclintit lângă uşa pe care intrase.",
    "    — În câte ceasuri ar putea oare un om călare să ajungă, fără a goni calul, de aici la Borşăni, peste dealuri, deadreptul.",
    "    — În trei până la patru ceasuri, răspunse vatavul.",
    "    Tocmai atunci întră şi vornicul în sală. Strâlea se apropie răpede de el.",
    "   — Arhon vornice, îi zise, uitându-se drept în ochii lui, am bună nădejde să dau de urma tâlharilor care ţi-au furat caii. Dar, pentru aceasta, trebuie să plec fără cea mai mică zăbavă şi, de oare ce este nevoie să caut acele urme prin păduri, nu pot merge decât calare. Te rog deci, dacă primeşti ajutorul meu, să poronceşti să mi se puie o şea pe un cal ce-1 vei avea mai bun, umblător dacă se poate şi să-mi dai şî un om voinic şi de nădejde la mână, călare şi el pe un cal care să se poată ţinea de acel care m’a purta.",
    "    Faţa deschisă a sulgeriului, privirea lui îndrăzneaţă, glasul liniştit dar tot odată şi hotărât cu care vorbia plăcură vornicului şi-i însuflară încredere.",
    "    — Primesc ajutorul dumitale cu mulţămire, arhon sulgeriu, răspunse el. Ţi-oiu da umblătorii cei mai bun din grajdiurile mele, umbletul lor întrece fuga altor cai şi, ca însoţitor, vei avea o slugă credincioasă şi voinică. Simioane, zise el întorcându-se cătră vatav, să se puie şaoa mea cea de drum pe Şopârla, iar Petrea Balan să se gătească numai decât de drum şi să puie şaoa pe Lăstun.",
    "    Vatavul ieşi.",
    "    — Te mai rog, zise sulgeriul, să-mi dai şi o păreche de pistoale bune în rafturi, însă deşerte ca să le încarc eu însumi. Am o păreche cu mine, dar nu strică să am şi doo.",
    "    Vornicul bătu în palme şi poronci feciorului care intră, s’aducă pistoalele lui „cele nemţeşti”.",
    "    — Dar spunemi, zise Ţifescul după ce feciorul ieşi, în cotro îţi este de gând să te îndrepţi, şi asupra cui ai prepus?",
    "    — Mă iartă arhon vornice, dacă te rog să nu mă sileşti să-ţi răspund. Am bună credinţă ca ţi-oiu aduce caii înnapoi, şi ţi-oiu lămuri atunci cum am fost pus pe urma lor. Feciorul intră cu pistoalele cari erau nişte adevărate giuvaeruri. Sulgeriul le lăudă foarte şi ceru voie să le încarce.",
    "    După ce le încarcă cu îngrijire, ieşi pe cerdac. Gios, cam la mijlocul ogrăzii, era o tufă de trandafiri şi, în ",
    "vârful unei crenguţi, de abie se zărea roşul unui boboc.",
    "     — Am să încerc să taiu acel boboc de trandafir, zise sulgeriul arătându-l vornicului cu mìna.",
    "    Vornicul surâse cu neâncredere. Sulgeriul ochi, apăsă încet asupra trăgaciului, se auzi o detunătură şi bobocul, împieună cu o coadă de o şchioapă, sbură în mijlocul drumului.",
    "    — Aferim, strigă sulgeriul, bun pistol.",
    "    — Să vedem şi pe tovarăşul lui. Creanga căreia i-am tăiet vârful tot prea lungă o rămas, am s’o mai scurtez cu o palmă.",
    "    Se auzi o noo detunătură şi crenguţa de trandafir fu scurtată din nou, cu o palmă, întocmai precum spusese sulgeriul.",
    "    — Şi acuma mai zise el, să le încarc din nou şi să poronceşti să le puie în rafturile sălei. Trebuie să pun ceva mai puţin praf căci am simţit o foarte uşoară smuncitură.",
    "    După ce încărcă pistoalele cu o îndoită îngrijire, sulgeriul se duse să se schimbe şi să se pregătească de drum.",
    "    În curând apăru, îmbrăcat într’un anteriu de lână subţire, cu dungi vinete pe fund albastru, un ilic uşor de aba cafenie, şalvari albaştri şi ciubote de iuft negru. Anteriul era strâns pe trup printr’un brâu de lână albastră, pe deasupra căruia se vedea un chimir lat de piele, sub care era prinsă curaua venind de la umăr a tocului în care se aflau pistoalele lui. Între chimir şi brâu era strâns un iatagan scurt, cu toc şi mâner de argint. În mână ţinea o pălărie de pâslă neagră, uşoară. Poalele anteriului erau suflecate şi prinse în brâu.",
    "    Tocmai atunci s’auziră caii venind la scară. Vornicul pofti pe sulgeriu în sofragerie unde i se pregătise o bogată gustare căreia Strâlea îi făcu căzuta cinste, apoi amândoi se dădură gios, la scară. Aici aşteptau caii cu Petrea Balan, un Român de vro cincizeci de ani, nalt, uscăcios dar spătos, cu musteţi lungi negre, amestecate cu puţine fire albe şi care purta haina obişnuită de mazili: anteriu a cărui poale erau prinse sub brâu, ilic, bernevici albaştri şi ciubote. În brâul lui se vedea o păreche de pistoale şi un iatagan; cum zări pe stăpânu-său, veni să i sărute mâna.",
    "    — Aista-i Petrea Balan, zise vornicul cătră sulger, el o fost oştean la Ruşi, într’un polc de Codreni, şi o văzut războaie multe. Îl am în slujba mea de optsprezece ani: mulţi tâlhari vajnici prins-au chiar cu mâna lui. Poţi să ai deplină încredere în bărbăţia şi în credinţa lui.",
    "    — Petrea, adaose el cătră acesta, vei asculta de toate poroncile ce ţi le-a da sulgeriul, ca şi când ţi le-aş da ",
    "eu însumi; să-l urmezi ori unde va merge. M’ai înţeles?",
    "    — Am înţeles, cucoane, şi voiu face după cum îmi poronceşti, precum am mai făcut şi altădată, răspunse Petrea închinându-se.",
    "    — Deocamdată ai să mă duci la Borşăni pe drumul cel mai scurt, zise sulgeriul.",
    "    — Am înţeles, răspunse Petrea.",
    "    — Pusu-s’au în rafturile lui Petrea cele ce am poroncit? întrebă vornicul pe Simion.",
    "    — S’o pus mâncare şi vin pe patru zile, răspunse vatavul, şi într’adevăr, rafturile şălii murgului voinic al lui Petrea erau umflate de credeai că au să crăpe.    Sulgeriul se plecă să ieie mâna vornicului ca s’o sărute, dar acesta îl cuprinse în braţe şi-l sărută pe amândoi obrajii, Striâea sărutându-l în schimb pe umeri.",
    "    — Să mergi cu bine, arhon sulger zise vornicul, de te vei întoarce cu bine, va da Dumnezeu să facem cunoştinţa mai amănunţită.",
    "    Această urare care era mai mult o făgăduinţă, făcu pe Strâlea să s’închine adânc înnaintea gazdei sale. Calul lui, un şarg puternic, pe care doi paici de abie îl puteau ţine pe loc, fu apropiet de scară, pistoalele fură aşazate în rafturi şi sulgeriul sări sprinten în şea. Se închină încă odată, apoi, dând drumul calului lui, plecă la galop urmat de Petrea. Avu însă vreme să audă pe vornic poroncind lui Simion să ducă la biserică un sărindar de cinci ocă, să-l aşăze înnaintea icoanei Sfântului Dumitru şi să spuie preotului să facă rugăciuni pentru izbânda sulgeriului."
  ],
  "8": [
    "Sulgeriul dă de urmele hoţilor",
    "După ce ieşiră pe poartă, Strâlea îşi puse calul la umblet şi pilda lui fu urmată de Petrea.",
    "    Trecură în curând prin satul Păuneşti şi de aici începură să urmeze drumul de pe plaiul Bodei.",
    "    După un ceas ajunseră la fintâna căreia îi zice şi astăzi Fântâna Bodei.",
    "    Aici se despărţiau doo drumuri: acel din dreapta ducea la Borşăni prin Angheleşti, iar cel de al doilea în codru.",
    "    Sulgeriul îşi opri calul înnaintea fântânei şi se uită la ceasornic, erau zece ceasuri.",
    "    — Să ne oprim aici pentru a adapa caii, zise Strâlea descălecând. Oare cât să mai avem pănă . . . . . . .",
    "    Strâlea voia să zică: pănă la Borşăni, dar nu putu să sfârşască cuvintele şi rămase cu ochii holbaţi în faţa unor urme întipărite în băltoaga dimprejurul fântânii. Erau urmele a doi oameni şi a trei cai din cari unul potcovit şi doi nepotcoviţi. Unul din cei doi oameni era desculţ, celalalt încălţat, şi urma piciorului drept era mult mai adâncă decât acea a piciorului stâng şi asta nu numai la o urmă, ci peste tot pe unde se vedeau paşii omului încălţat, semn neândoielnic că el şchiopăta de piciorul drept.",
    "    Stăpâninduşi mirarea, Strâlea aruncă frâul calului său lui Petrea şi se lo după urme spre a vedea încotro apucau. Se încredinţa în curând că ele mergeau la deal, spre codru. Nu încăpea îndoială pentru sulger, asta era urma hoţilor: văzuse prea adese Ila vânătoare, prin gloduri, călcătura mare şi lată a Şchiopului pentru ca să se fi putut înşala. Calul potcovit era calul Şchiopului, iar acei nepotcoviţi erau misirliii. Spre mai mare încredinţare întrebă pe Petrea:",
    "    — Caii furaţi erau ei potcoviţi sau nu?",
    "    — Nu, răspunse Petrea care urmărise toate mişcările sulgeriului cu cea mai mare băgare de samă şi se oprise lângă urme, ei nu sunt potcoviţi şi iată urmele lor.",
    "    Sulgeriul făcu cu capul în semn de mulţămire.",
    "    — Iată unde o călcat Crăciun, urmă Petrea arătând cu coada harapnicului urma picioarelor goale ale acestuia şi iată acea a lui Niţă Şchiopul, adăogi el arătând spre celelalte.",
    "    Sulgeriul făcu o mişcare de mirare voioasă.",
    "    — Cunoşti pe Niţă Şchiopul? întrebă el.",
    "    — Dar oare cine pe locurile aicste nu-l cunoaşte? răspunse Petrea.",
    "    Aveai vre un prepus pe el? mai întrebă sulgeriul.",
    "    — Nu pănă ce n’am dat cu ochii de aceste urme.",
    "   Atunci Strâlea îi povesti găsirea ţiţiitoarei, chipul în care prepusurile lui se întărise şi planul ce-l alcătuise pentru găsirea cailor.",
    "    Petrea asculta în tăcere, lăsând în aceiaş vreme caii, cărora le scosese frâele, să beie în troaca plină cu apă.",
    "    După ce sulgeriul îşi isprăvi povestirea, Petrea îl întrebă dacă tot are de gând să meargă la Borşăni.",
    "    — Nu, răspunse Strâlea, voiam să găsesc pe Jinga numai pentru ca el să mă puie pe urmele Şchiopului şi să-mi arăte adăposturile lui. Dar, de vreme ce întâmplarea m’o pus pe urma hoţilor, nebun aş fi să-mi pierd vremea căutând pe Jinga. Voiu apuca pe urma lor: gloduri şi pârae sunt în codru la fiecare pas, trebuie să ne putem ţinea de urmele lor.",
    "    Petrea, om tăcut, căruia vorbele zadarnice îi păreau risipă mare, dădu din cap în semn că se uneşte cu părerea sulgeriului şi începu să puie frâele în capetele cailor.",
    "    După ce încălecară urmară înnainte zarea Tarniţei unde se îndreptau şi urmele cari încetară îndată după ce trecură dincolo de glodul care se făcuse în văioaga în care se afla fântâna. Vreme de doo ceasuri urmară zarea Tarniţei pănă când dădură în acea a Giurgiului. Aici, întro aşăzătură, văzură cu bucurie, în alt glod, urmele copitelor celor trei cai precum şi acea a picioarelor goale ale lui Crăciun.",
    "    — Se vede că Şchiopul o încălecat iar, zise sulgeriul.",
    "    Ajunseră în curând la o răspântie: un drum apuca la vale, în dreapta, celălalt, în stânga, urma dealul.",
    "— Pe unde apucăm ? întrebă sulgeriul.",
    "    — Drumul cel din dreapta duce la Bâlca în sat, iar cel din stânga la Fundul Carecnei.",
    "    Strâlea se bătu pe frunte cu palma.",
    "    — Ce prost sânt eu, zise el. Trebuia să gâcesc din capul locului că Şchiopul s’o dus întins la Carecna! De câte ori nu mi-o spus el că are în vârful Carecnei bordeiu şi o livadă şi că-i place să steie acolo?",
    "    — Cunosc bordeiul, zise Petrea, ştiam că este al unui preot de la Focşani, dar pănă acuma nu mă gândisem că acel preot era părintele Şchiopului. Nu mai încape vorbă: hoţii odihnesc caii în vârful Carecnei. Vedem cât cruţă ei pe misirlii din faptul că îndată ce au intrat în pădure, Crăciun o mers pe jos.",
    "    Suiră în vârful Găinei, apoi se scoborâră într’o aşăzătură pe coasta Giurgiului unde găsiră iar urmele. De aci începură să urce suişul care duce în vârful Carecnei. La jumătatea acestui suiş se dădură gios şi învăliră copitele cailor cu petece de lână pe cari le făcură tăind în bucăţi jumătate din cerga care slujia de poclad lui Petrea.",
    "    Încălecară iar şi urmară să suie dealul în tăcere. Cum văzură o bucăţică de cer în zare, se opriră, descălecară şi legară caii de nişte copaci.",
    "    — Ştii în ce parte a poienii este aşazat bordeiul, întrebă sulgeriul vorbind în şoapte.",
    "    — Da, răspunse Petrea. Drumul ce-l urmăm duce drept la bordeiu, care se află de abie la vro zece stânjăni de marginea pădurii.",
    "    — Dar oare caii unde să fie?",
    "    — Nu cred să-i fi priponit in poiană, li-or fi făcut umbrar în ogradă.",
    "    — Cum? Este ogradă?",
    "    — Da, este ogradă mărişoară din dosul bordeiului, încunjurată cu un gard de nuiele. În ogradă, după cât îmi aduc aminte, este şi un grajdiu mic, tot de nuiele; dar bun numai pentru vaci, nu cred să fi vârât asemene cai întrânsul.",
    "    — De la marginea pădurii pănă la grădină cum este locul? Deschis sau acoperit cu tufe?",
    "    — Dacă urmezi drumul treci printr’o livadă de perji şi de peri răsfiraţi. În dreapta drumului livad este mai deasă: sunt într’însa vro câţiva nuci mărişori.",
    "    — Câni are ?",
    "    — Nu pot să ştiu, dar trebuie să aibă. Ştiu numai că livada şi prisaca sunt păzite de un moşneag care trăieşte aici tot anul.",
    "    — Încă voinic moşneagul ?",
    "    Pe buzele lui Petrea se zugrăvi un zâmbet de despreţ.",
    "    — Primejdios poate pentru babe şi copii de ţâţă, răspunse el.",
    "    — Eşti meşter de pistol ?",
    "    — Nu tocmai ca dumneta, răspunse Petrea, dar destul de meşter pentru a pune gloanţele meu în ori ce cap de om a cărui depărtare de mine n’a'întrece bătaia pistolului meu.",
    "    — Pistoalele îţi sunt bune ?",
    "    — Foarte bune; multe suflete de tatari ar putea să deie mărturie despre bunătatea lor, zise Petrea scoţindu-le din brâu unui după celalalt şi primenind praful din tigae cu mare băgare de samă. Sulgeriul scoase din rafturi pistoalele ce i le dăduse Ţifescu, le cercetă şi el cu îngrijire, le băgă în brâu, pe urmă cercetă pe celelalte doo care erau în tocul ce-i atârna deasupra şoldului. Apoi zise lui Petrea:",
    "    — Trebuie, să ne despărţim. Eu voiu merge pe drum, drept spre bordeiu; tu vei apuca prin livada cea deasă, la vro cincizăci de paşi de mine. Dacă sunt câni, ei îndată ce ne-or simţi or năvăli asupra noastră. Tu, să nu cumva să dai întrânşii cu pistolul; voiu avea eu grijă să-i împuşc înnainte ca ei să te poată muşca. Dar tu păzeşte intrarea bordeiului. Este firesc ca Şchiopul; îndată ce-a auzi cânii bătând să iasă afară. Trage întrânsul îndată, fără a te grăbi, dar fără a pierde vreme, căci de apucă el să deie cu puşca în unul din noi, acela este mort: el nu ştie ce este a da greş şi are o puşcă de toată bunătatea. Eu mergând drept asupra bordeiului, pe mine are să mă vadă dintăiu şi pe mine are să mă ieie dintăiu la ochi. Sânt destul de iute la ",
    "tras şi cred că oiu trage înnaintea lui, dar am mare nădejde în tine că ai să-l culci la pământ înnainte ca el să ",
    "poată trage. De ţigan şi de bătrân nu cred că avem să purtăm grijă mare.    Petrea rugă pe sulger să-l lese pe dânsul să meargă drept asupra bordeiului, dar Strâlea nu voi să schimbe nimica la planul lui. Ei se puseră deci în mişcare suind dealul încet şi'având grijă sa nu calce pe crengi uscate spre a nu face sgomot; între dânşii era atunci o depărtare de treizeci de stânjăni."
  ],
  "9": [
    "Ce se intimplă în vârful Carecnei",
    "Ajunseră odată în vârful dealului, bordeiul se vedea foarte bine. Amândoi înnaintară spre intrarea lui ţinând câte un pistol cu cucoşul tras în fiecare mână.",
    "    Nu făcuse cinci paşi când doi dulăi urieşi ieşiră de lângă gard şi se aruncară lătrând asupra lui Petrea. Dar înnainte ca ei să’l fi putut ajunge erau doborât, la pământ, loviţi de glonţii lui Strâlea. Acesta de abie aruncase pistoalele goale gios şi luase din toc celelalte doo, când o detunătură se auzi şi Petrea, lovit în inimă, căzu la pământ.",
    "    Sulgeriul văzu numai un braţ şi ţava unei puşti în dosul unui copac, lângă gard, dar pentru ochiul lui atâta era de ajuns. Oţelele pistolului erau trase; braţul lui se întinse, o împuşcătură se auzi, Şchiopul dădu un ţipet de durere, scăpă puşca din mână şi căzu gios. Gloanţele sulgeriului îi intrase adânc în umăr, zdrobind rău ciolanul.",
    "    Strâlea se aruncă îndată la pământ, în iarba care-i venea pănă la brâu şi încărcă răpede pistolul cu care trăsese: auzea gemetele rănitului. După ce isprăvi să încarce pistolul, se ridică în genunchi cu îngrijire şi se uită de jur împrejur. Rănitul zăcea la piciorul unui nuc cu capul descoperit; ceva mai departe, între el şi gard, era un umbrar şi mai departe altul, mai mare, sub care se vedeau doi cai. Acuma pricepu totul.",
    "    Şchiopul nu se afla în bordeiu precum crezuse, ci se odihnea sub umbrarul cel mic spre a fi mai în apropiere de cai pe cari îi adăpostise sub alia colibă de crengi, De unde sulgeriul crezuse că iea el locul cel mai primejdios, îl dăduse lui Petrea care, înnaintând drept asupra umbrarului, fusese zărit numai decât de Şchiopul şi culcat la pământ. Şi acuma îi părea rău lui Strâlea că nu luase el locul lui Petrea, căci era om fără frică şi încrezător în sine: nu se îndoia o clipă că de ar fi fost el în faţa Şchiopului, l’ar fi împuşcat înnainte ca hoţul să fi apucat să deie întrânsul.",
    "    Dar tovarăşii Şchiopului, Crăciun şi cu moşneagul despic care ii vorbise Petrea, oare unde erau? Nu se vedea semn de om nici sub umbrar nici în bordeiul a cărui uşă era deschisă, lăsând ochiul să pătrundă pănă în fundul lui.",
    "    Sulgeriul scoase pălăria din cap, o ridică în vârful pistolului şi o primblă deasupra ierburilor. Nu auzi nimica, nu văzu nimica. După o bucată de vreme se culcă la pământ şi începu să se târască pe brânci înspre locul unde zăcea hoţul rănit. Când ajunse la cinci paşi de el, se ridică în picioare cu pistoalele întinse în mână. Dar nu apucase să facă un pas când, din dosul umbrarului, plecă un fulger urmat de o detunătură şi pălăria lui Strilea zbură din capul lui.",
    "    El se aruncă dintr’o săritură în dosul unui nuc şi, luând la ochiu pe Şchiopul care zăcea cu faţa în sus şi se uita drept la dânsul, îi strigă :",
    "    — Dacă nu poronceşti tovarăşilor tăi să lepede armele şi să iasă din dosul colibei cu mânile goale, îţi zbor crierii. Îţi dau ragaz numai până când voi numără patru. Una, doo . . . ",
    "    Sulgeriul nu apucă să numere mai departe, căci Şchiopul strigă:",
    "    — Leapădă puşca, Anico şi ieşi afară din umbrar dacă vrei să mă mai vezi în viaţă!",
    "    Din umbrar se văzu ieşind atunci o femeie tânără şi frumoasă, cu părul şi ochii negri, purtând portul obişnuit în Vrancea: cămeşă cusută cu cusătură neagră, cu mâneca învârtită, fotă neagră şi iminei negri. Era albă ca varul, dar ochii ei aruncau scânteie de turbare.",
    "    Strâlea o acoperi îndată cu pistolul.",
    "    — De-ţi este dragă viaţa punete gios lângă ibovnicul tău şi rămâi nemişcată.",
    "    Tânăra femeie făcu precum i se poroncise.",
    "    — Acum aruncămi răpede puşca care-i lângă tine. Îndată!",
    "    Anica lo puşca care scăpase din mâna Şchiopului şi o aruncă sulgeriului, la picioarele căruia căzu.",
    "    — Scoate-i brâul, mai poronci Strâlea.",
    "Anica desprinse brâul Şchiopului, un cuţit căzu dintrânsul şi fu aruncat sulgeriului împreună cu cornul cu praf al hoţului.",
    "    — Foarte bine, zise Strâlea care nu se mişcase de după copac. Acuma ridică pe Niţă şi-l razămă de nuc. Bine, aşa! Acuma să stăm la vorbă!",
    "    — Măi Niţă, adaose el, urmând să ţie pistolul întins asupra Şchiopului, i-a spunemi unde sunt Crăciun şi cu moşneagul care îţi păzeşte bordeiul.",
    "    — Nu sunt aici.",
    "    — Dar unde-s?",
    "    Şchiopiu tăcu câtva. Se vedea pe faţa lui că întrânsul se petrece o luptă grea.",
    "    După o tăcere prelungită zise:",
    "    — Crăciun o plecat departe, peste hotar, iar pe unchieş l’am trimes la Străoani să cumpere merinde.",
    "    — Pe Crăciun l’ai trimes la groful Apor?",
    "    La acest nume Şchiopul tresări.",
    "     — De unde ştii? întrebă el.",
    "     — Doară ştiu că ai furat caii pentru grof. Pentru ce l’ai trimes?",
    "     — Ca să mi aducă bani.",
    "     — Cum s’o dus, pe gios?",
    "     — Ba nu, călare, pe calul meu.",
    "— Când o plecat?",
    "— Pot să fie vro doo ceasuri.",
    "— Dar unchieşul, o mers pe gios? Când s’întoarce?",
    "— O plecat călare pe alt cal care-1 ţin aici. Cred că s’a întoarce pe la asfinţitul soarelui.",
    "— Vra să zică tu eşti singur aici, numai cu Anica.",
    "— Singur numai cu dânsa.",
    "— Fă Anică, zise sulgeriul, ia vină.cu mine pănă la cel umbrar şi apoi pană la cai, dar să te ferească Dumnezeu să te încerci să fugi sau să faci vreun vicleşug că ţi împodobesc fără doar şi fără poate faţa cea frumoasă cu un gloante. Mergi înnainte.",
    "Anica se sculă şi, urmată de sulger cu pistoalele în mânî, îl duse la umbrar. Sub umbrar Strâlea găsi o puşcă şi o secure. Atârnă puşca de umăr prin curea şi puse securea în brâu. Pe urmă merseră la cai. Amândoi erau în bună stare şi mâncau veseli din grămada de iarbă pusă dinnaintea lor. Apoi sulgeriul poronci Anicăi să vie cu el la bordeiul în care nu găsiră nici o armă."
  ],
  "10": [
    "In care un copou scapă viaţa ",
    "stăpânului său",
    "Se îndreptau spre rănit când le ieşi înnainte, venind despre pădure un copou. Sulgeriul îl recunoscu îndată.",
    "— Copoul lui Neculai jinga! Strigă el. Trebuie să fie şi Jinga pe aici.",
    "— Na! Na! Dudaş!",
    "Dar Dudaş, nevoind să-l bage în samă, o lo răpede la vale, se opri o clipă înnaintea leşului lui Petrea, îl mirosi câtva, dădu un urlet lung, apoi dispăru în pădure. Sulgeriul, tot împingând pe Anica înnaintea lui, merse să ridice pistoalele cu care împuşcase cânii şi pe cari le aruncase gios, le puse în brâu, apoi s’îndreptă spre locul unde zăcea, cu faţa în sus, Petrea. Trupul era acuma înţăpenit şi se afla în mijlocul unui lac de sânge: faţa era liniştită cu ochii închişi, ai fi crezut că doarme. După ce-i încrucişă mânile pe piept, sulgeriul lo şi cele doo pistoale ale mortului, încărcate amândoo şi s’intoarse spre Niţă.",
    "— Pune te gios, poronci el Anicăi. Nu atât de aproape de dânsul; mai departe. Aşa!",
    "Apoi se aşăză şi el, gios, în faţa lor şi rămase privindu-i.",
    "Niţă era un barbat de vro treizeci de ani, de o statură întrecând pe acea obişnuită, şi cumplit de spătos. Capul îi era acoperit cu un păr roş ca jăratecul şi des ca peria. Fruntea era îngustă, ochii mici şi suri, fălcile şi bărbia puternice, iar gura mare, cu buze groase, aproape vinete. Musteţile scurte, erau roşii ca şi părul.",
    "Niţă era renumit pentru puterea lui fără seamăn: oamenii cei mai vestiţi din Putna, Bacău şi din Râmnicul muntenesc care se pusese cu dânsul la luptă fusese învinşi cu cea mai mare înlesnire.",
    "Era meşter de puşcă şi de pistol şi călăreţ vestit. Tatăl său, preotul Pavăl dela Precista, era un om de treabă, dar sgârcit. Niţă învăţase carte bună însă slăbăciunea preutesei îl pierduse: Ea îl deprinsese din copilărie cu bani mulţi şi Niţă se făcuse un craiu şi un bătăuş de frunte. Preotul îl dăduse chiar afară din casă de vro patru ani, căci îl făcuse de ruşine.",
    "Fiind prins de un negustor la soţia lui, noaptea, fu împuşcat în genunchiu; deşi se vindecă rămăsese cam şchiop. Dela acea întâmplare părăsise Focşanii şi trăia mai mult prin codri, trecându’şi vremea cu vânatul, căci era un vânător pătimaş şi minunat. Am văzut că trecea drept hoţ de cai şi că era chiar bănuit de mai multe omoruri ai căror făptuitori nu se putuse descoperi pănă atunci.",
    "Sulgeriul nu ştia ce să facă. Să ieie caii, să-i ducă pănă la locul unde lăsase pe al său şi pe acel al lui Petrea ş’apoi să pornească spre Domneşti? Era lucru uşor, dar se temea ca Şchiopul, rănit cum era, să nu găsească chip, mai ales după întoarcerea moşneagului, să fugă şi vom vedea în curând că Strâlea avea temeiurile lui pentru a nu scăpa pe hoţ din mâni. Pe de altă parte, aşteptând aici, se expunea primejdiei de a vedea venind la poiană alţi tovarăşi de ai Şchiopului cari, pe lângă că ar fi putut să puie mâna pe cai, l'ar fi făcut să plătească ",
    "scump îndrăzneala lui. O singură nădejde avea: să treacă pe acolo Neculai Jinga, care după cum arăta fiinţa copoului lui în poiană, trebuia să fie prin împrejurimi. Dar dacă Jinga ocolea culcuşul Şchiopului? Cum să deie de ştire că el, sulgeriul Mihalache, se află acolo? Fu trezit din gânduri prin urletul unui câne, de vale în pârăul Hagiului. Nu încăpea îndoială, cânele de la care pleca urletul era copoul lui Jinga. Urletul contenia, dar numai puţine clipe pentru a reâncepe iar, mai desnădăjduit decât adinioarea. Din întâmplare ochii lui Strâlea căzură pe faţa Anicăi tocmai când urletul reâncepu şi o surprinseră făcând semn cu ochiul lui Niţă care-i răspunse în acelaş chip. Sulgeriul crezu dintăiu că se sfătuiesc din ochi spre a se arunca asupra lui. Şchiopul, chiar cu o singură mână, ajutat fiind de Anica, i’ar fi putut răpune, dar avea pistolul în mină şi mort ar fi fost Şchiopul la cea dintăiu mişcare. Apoi faţa Şchiopului arăta cu prisosinţă că rana îi pricinueşte dureri grozave: el nici nu se gândea la vro luptă. Dar un nou rând de urlete în vale făcu pe Anica să se uite iar cu coada ochiului la Niţă. Strâlea începu să bănuiască că hoţul şi cu ibovnica lui ştiau pentru ce urlă copoul.",
    "— Măi Niţă, zise el, oare nu ştii tu pentru ce urlă astfel copoul lui Jinga de vale, în pârău.",
    "— De unde să ştiu, răspunse Şchiopul.",
    "Dar Anica tresărise la întrebarea sulgeriului.",
    "— Măi Niţă, zise iar Strâlea, tu mă’nşăli. Ştii prea bine de ce urlă copoul. Vei fi ucis pe Neculai Jinga şi cânele urlă acuma înnaintea leşului stăpânului său. Spune drept, că doară tot am să aflu adevărul. Peste un cias, mult peste doo sosesc doozeci de oameni de ai vornicului după cari am trimes pe unul din acei ce mă însoţeau, îndată ce am dat de urmele tale la Fântâna Bodeie, viaţa ta este în mânile mele: arătându-te plecat la dorinţele mele, se poate să ţi-o cruţ.",
    "— Spune, Niţă, zise atunci Anica. Tot atâta-i de noi acuma!",
    "     — Spune tu, zise Şchiopul; eu de durere nici nu pot vorbi.",
    "     — Neculai Jinga o dat peste noi aici azi dimineaţă şi o văzut caii, zise Anica. Niţă bănuind că are să meargă să deie de ştire vornicului, l’o luat la ochiu şi, sub ameninţare că îl împuşcă, l’o făcut să steie pană ce l’o legat Crăciun. Apoi amândoi l’o dus în pârău, i-au pus un căluş in gură şi l’au legat de un copac.",
    "— Şi dacă nu mă întâmplam eu aici şi nu auziam urletele copoului aţi fi lasat pe om să moară de foame în fundul pârăului ! strigă sulgeriul.",
    "Niţă şi Anica lăsară capetele în gios.",
    "— Trebuia s’aleg între viaţa lui şi viaţa mea, zise în sfârşit Niţă, am ales pe a mea.",
    "Sulgeriul stătu câtva pe gânduri, apoi zise Anicăi aruncându-i cuţitul Şchiopului.",
    "— Na-ţi acest cuţit. Du-te îndată în pârău, taie legăturile lui Jinga şi mi-l adă înnapoi aici. Dar nu zăbăvi şi, mai ales nu te duce întraiure. Peste o jumătate de cias să fii negreşit, aici. Uite, adaose el, soarele este acuma în vârful târşarului celui mare din capătul poienii, dacă, când s’a scoborî în dreptul fagului celui singur din fundul bobeicii nu-i fi aici cu Jinga, îţi jur, uite pe crucea asta, şi scoase din sân o cruce de argint, că trimet în crierii lui Niţă amândoi glonţii din pistoalele mele. Mergi!",
    "Anica luând cuţitul se depărta răpede, iar sulgeriul depunând pistoalele lui la pământ lângă el, începu fără a pierde din ochi pe Şchiopul, să încarce puşca lui Niţă cu care Anica trăsese asupra lui şi care rămăsese neâncarcată.",
    "— Vezi tu, zise el lui Niţă după ce isprăvi, am aici opt focuri. Ştii cum trag. La cel dintăâu senin că-ţi vine ajutor, trag în tine fără cruţare.",
    "Nu trecuse jumătatea de cias când se auziră trăsnind crengile uscate în pădure şi Anica apăru urmată de Jinga. Omul, un mocan uscăcios, de statură mijlocie, cu părul şi barba roşii, era galbăn ca ceara şi cuprins de tremur. Cum zări pe sulgeriu alergă la dânsul şi, căzând în genunchi înnaintea lui, începu să-i mulţumească cu lacrimi pentru că-i scăpase viaţa şi nu lăsase pe copiii lui pieritori de foame.",
    "— Nu-mi mulţămi mie, zise sulgeriul, mulţămeşte lui Dudaş, el te-o scapat.Ilea cuţitul din mâna muierii, adaose el după ce Jinga se ridică. Dar unde-ţi este puşca?",
    "— Hoţii ştiu, răspunse Jinga.",
    "— O luat-o Crăciun cu dânsul, zise Anica.",
    "— Nu face nimica, zise sulgeriul, poţi să iei puşca Şchiopului, este mult mai bună decât a ta.",
    "— Du-te pe drum la vale, adaose el arătând spre Bâlca, ai să găseşti doi cai legaţi de nişte copaci, adă-i numai decât aici.",
    "Jinga lo puşca Şchiopului, se îndreptă înspre drumul care ducea devale, dispăru în pădure şi în curând se ",
    "întoarse cu caii.",
    "— Aferim! zise sulgeriul când Jinga se opri lângă dânsul. Adu aici rafturila bietului Petrea şi ale mele: du caii la apă ş’apoi scoatele zăbălile din gură, dar lasândule capeţelile, leagă-i cu căpestrele de un pom din marginea poienii, dar aproape de noi şi vină de mănâncă că trebuie să fii flămând.",
    "Jinga se depărtă cu caii spre fântână, iar Strâlea începu să scoată merindele din rafturile lui Petrea. Erau mâncări multe şi alese precum şi o ploscă zdravănă, plină cu vin roş de Nicoreşti.Sulgeriului îi era cumplit de foame şi începu să mănânce cu poftă mare, însă tot cu pistoalele lângă el. Şchiopul care suferea grozav rămânea cu ochii închişi, dar Anica se uita cu lăcomie cum dispăreau mâncările în gura sulgeriului. Iar acesta, pricepând că ea este flămândă, lo un but de miel şi o bucată de pâine şi ile aruncă.",
    "— Na-ţi şi ţie, zise el. Mai fă şi tu un piaznic astăzi căci vei avea parte de destule posturi în temniţă.",
    "Această prezicere însă nu micşoră întru nimic pofta de mâncare a Anicăi ai cărei dinţi mici şi albi se puseră îndată pe lucru.",
    "Jinga s’întoarse cu caii de la fântână, îi legă de câte un perj în marginea poienii şi s’apropie de sulgeriu. Acesta însă îi spuse să strângă mâncările întinse în rafturi şi să le aducă sub un nuc, la vro zece stânjăni de locul unde era rănitul şi luându-şi pistoalele se duse să s’aşăze sub pom, de unde vedea orice mişcare ce o făceau Niţă şi Anica, dar putea vorbi cu Jinga fără a fi auzit de hoţ şi de ibovnica lui.",
    "Când Jinga aduse rafturile, se puse iar pe mâncare făcând parte şi mocanului, apoi îi ceru să povestească întâlnirea lui cu Şchiopul.",
    "Jinga îi spuse că venia de a casă, de unde plecase de cu noapte, ca să prindă nişte păstrăvi în pârăul lui Moisă. Dar că fiind aproape de Carecnă, voise să vadă dacă duşmanul lui era pe acolo. Auzind glasuri, voise să ştie care sunt tovarăşii lui Niţă. Izbutise să s’apropie de tot: văzu caii pe care îi recunoscu îndată, dar o creangă uscată trăsnind sub piciorul lui, Şchiopul dintr’o săritură fu în marginea pădurii, îl zări şi, luându-1 la ochi, îi poronci să steie. A nu asculta era moarte, mocanul se supusese. Fu luat pe sus de Niţă şi de Crăciun, dus in fundul pârăului Hagiului, legat, cu un căluş în gură, de un fag gros şi lăsat acolo ca să moară de foame şi de sete. De oarece nimeni n’avea ce căuta în acel fund, Jinga se crezuse pierdut şi părăsise dela început orice nădejde de scăpare. Un cias după ce fusese părăsit auzise cinci focuri în vârful dealului, iar după o bucată de vreme auzise un foşnet uşor şi simţise ceva cald şi umed pe mâni. Era Dudaş, copoul lui, care-l părăsise la piciorul priporului Carecnei luându-se după o urmă de capră şi care acuma, din întâmplare, îl găsise în pădure şi-i lingea mânile.",
    "Legat cum era nu putea să se mişte nici să vorbească din pricina căluşului. Cânele, văzând pe stăpânul său nemişcat, începu să urle, apoi o apucase la deal spre vârful Caracnei. Jinga atunci începu să prindă puţină nădejde. Cine ştia? Poate că cânele avea să se ducă întins acasă şi fraţii lui văzând, la noapte, că Neculai nu se întoarce, aveau să vie a doua zi să-l caute, iar cânele îi va aduce la dânsul. Dar în curând această nădejde pieri, căci cânele s’întoarse şi începu din nou să urle lângă el. În curând însă auzi crengile trăsnind iar şi zgomotul ce-l făcea o fiinţă omenească care scobora dealul în fugă mare. Fu cuprins de o spaimă grozavă: fără îndoială era Şchiopul sau Crăciun care venia să-1 ucidă, pe dânsul şi pe cânele lui! Când zări pe Anica se linişti, dar se spărie din nou când văzu cuţitul în mâna ei. Ea era numai o femeie, dar legat cum se afla n’avea cum să i se opuie, ea putea să’l înjunghie sau să-i taie beregata ca şi cum ar fi fost un berbec de căsăpie.Când ea s’apropie de el, Jinga crezu că sosise ciasul lui cel de pe urmă, închise ochii şi rugă pe Dumnezeu să-i ierte păcatele. Mare-i fu mirarea cind îşi simţi întâi picioarele ş’apoi mânile slobode. Era ţapăn, nu putu să steie în picioare şi căzu gios. Voi să scoată căluşul din gură, dar îi înţăpenise şi mânile, de abie le putea mişca.",
    "    Căluşul îi fu scos de Anica.",
    "— Scoală, zise ea, grăbeşte şi vină la deal cu mine. De-om zăbăvi mult, boieriul împuşcă pe Niţă.",
    "— Ce boier? întrebă Jinga.",
    "— Sulgeriul Mihalache Strâlea. El o venit după cai cu un om al vornicului. Niţă o ucis pe acel om, dar sulgeriul o împuşcat pe Niţă în umăr. Urletele copoului l’au făcut să priceapă că ai păţit ceva. Când ne-o întrebat, noi i-am spus drept, dar scoală mai degrabă că dacă mai zăbăvim îl omoară pe Niţă.",
    "Moartea lui Niţă n’ar fi fost de loc neplăcută lui Jinga, el n’ar fi mişcat măcar un deget pentru ca s’o împiedece, dar avea groază de acel fund de pârău întunecos şi era nerăbdător să iasă la lumină. Se sculă cu ",
    "greu şi urmă pe Anica la deal.",
    "După ce mocanul îşi isprăvi povestea, sulgeriul, la rândul lui, ii spuse toată întâmplarea cu furatul şi cu găsirea cailor, cu moartea lui Petrea şi cu rănirea Şchiopului. Apoi după ce dădu lui Jinga plosca din care mocanul îşi turnă mai multe pahare, îi poronci s’încalece pe şargul pe care venise şi să se ducă întins la Angheleşti să spuie unui cunoscut al său s'încalece răpede cu şapte opt oameni şi, luând cu dânşii şi o căruţă cu cai, să vie cât mai degrabă la vârful Carecnei.",
    "Dar înnainte de plecarea lui Jinga îl mai trimise odată cu Anica la fântână ca să aducă doo cofe cu apă cu care îi puse să adape misirliii."
  ],
  "11": [
    "Cum ştie sulgeriul Mihalache să-şi poarte trebile",
    "După plecarea mocanului sulgeriul scoase din rafturi un ciubucel scurt, şi veni să s’aşăze iar în faţa Şchiopului şi a Anicăi, cu toate pistoalele şi cu puşca rămasă. Umplu luleaua cu tutun, aprinse o bucată de iască, o aşăză în lulea, mai puse peste dânsa tutun pentru a face caimac şi începu să tragă fumul în piept cu toată plăcerea acelui înţărcat de această plăcere vreme de mai multe ciasuri. Se uita la Niţă şi la Anica fără a vorbi. Numai după ce isprăvi cel dintăiu ciubuc şi îşi umplu altul rupse tăcerea.",
    "— Măi Niţă, întrebă el de odată, uitându-se drept în ochii rănitului, ia spunemi, dragă ţi-i viaţa?",
    "— Dar cui, dracul, nu-i dragă? răspunse după oareşcare tăcere Niţă surprins.",
    "— Tu ştii, zise sulgeriul care scapara şi punea acuma iasca aprinsă în lulea, că a ta nu mai face nici trei parale.",
    "— Ştiu, zise Niţă liniştit.",
    "— Peste doo zile ai să faci cunoştinţă cu ştreangul, urmă sulgeriul. Nădejde de scăpare nu-i, căci vornicul Dumitrache este la mijloc: ograda lui ai spart-o, caii lui i-ai furat, pe ţiganul lui l-ai momit şi pe omul lui l-ai ucis. Nici un staroste de Putna n’ar îndrăzni să te facă scăpat, căci şi-ar face din vornic un duşman de moarte.",
    "— Ştiu, mai zise Niţă cu aceiaş linişte.",
    "Sulgeriul sorbi de vr’o câteva ori din imame, apoi zise:",
    "— Oare ce mi-ai da tu mie dacă ţi-aş scăpa eu viaţa?",
    "— Ori ce mi-ai cere, răspunse Niţă cu hotărâre, dar n’ai cum.",
    "— Ba am, răspunse sulgeriul.",
    "•Cum? întrebă Niţă.",
    "— Asta-i treaba mea. Faci tu pe tată-tău să-mi vândă bătrânul şi jumătate ce’l are în Tămăşăni după maică-ta, cu dăniile şi cumpărăturile dobândite de el în ceilalţi bătrâni, dacă te scăp de ştreang?",
    "— Şi mă vârî în ocnă, zise Niţă cu amărăciune.",
    "— Te fac scăpat de tot, răspunse sulgeriul.",
    "Niţă rămase câtva gânditor apoi zise:",
    "— Tata ar fi bucuros să scape de mine chiar prin ştreangul gialatului. El este aspru şi sgârcit şi n’ar da măcar o leţcaie ca să mă scape. Dar mama n’are să s'îndure şi are să’l facă să-ţi dăruiască moşia.",
    "— Eu nu umblu după daruri de la voi, zise sulgeriul, îi plătesc câte patruzeci de lei de bătrân întreg, după cum am mai plătit. Dar banii n’are să-i ieie preotul; trebuiesc daţi starostelui. Ştii cât îi de lacom grecul, dacă nu i se dau bani nu te face scăpat.",
    "— Dar cum ai să capeţi învoirea vornicului? mai întrebă Niţă.",
    "— Foarte uşor, răspunse sulgeriul, am să i-o cer şi el are să mi-o deie. Fii pe pace, cel mult peste trei zile vei fi slobod, însă numai dacă preotul îmi vinde moşia.",
    "— Mama l’a face să ţi-o vândă. Dar dacă mă înşăli, dacă tata îţi vinde moşia şi dumneta nu mă scăpi de ştreang.",
    "— Dar oare când prinsum-ai pe mine cu o minciună? întrebă sulgeriul încruntându-se şi cu glasul răstit.",
    "— Iartă-mă, zise Niţă. Am vorbit ca un prost: n’am auzit minciună ieşind din gura dumitale, le cred şi-ţi mulţămesc.",
    "— La noapte, zise atunci sulgeriul, vom fi în Focşăni. Te-oiu ţinea până mâni la gazda mea şi ţi-oiu aduce pe Leonte, gerahul cel vestit, care ti-a scoate gloanţele din rană şi te-a lega cum ştie el. Apoi oiu vorbi cu starostele, te-oiu da pe sama lui şi după amiază m’oiu răpezi la Domneşti, la vornic. Dar suntem înţeleşi în privinţa moşiei?",
    "— Suntem înţeleşi, zise Niţă, numai să ai grijă să dai mamei de veste şi să capeţi de la staroste voie ca ea să vie să mă vadă în temniţă.",
    "— Asta-i treaba mea, zise sulgeriul, ea a veni să te vadă înnainte ca să fii dat pe mâa starostelui, Dar, fa Anico, ia du-te pană la cele rafturi, iea dintr’însele plosca cu vin şi paharul şi dă lui Niţă din cel vin de Nicoreşti ca să’l mai întărească şi mai trage şi tu o duşcă sau şi mai multe.",
    "Anica făcu cum i se poroncise şi Şchiopul deşărtă cu o plăcere vădită doo pahare de vin. După ce bău şi ea, Anica duse plosca la loc, s’întoarse, schimbă petecă udă de pe rana lui Niţă, apoi s’aşăză iar lângă el.",
    "Sulgeriul trăgea acuma în tăcere din al treilea ciubuc. Era foarte mulţămit de ziua lui. Prin găsirea misirliilor îndatorise tare pe vornicul Dumitrache şi căsătoria lui cu fata lui Ţifescu nu mai putea să fie pusă la îndoială: se despărţia pe vecie de trecutul lui de sărăcie. Apoi făcuse un pas însemnat spre întregirea moşiei Tămăşăni pe care o îndrăgise şi unde avea de gând să s’aşăze cu noua lui nevastă. Avea să plătească preotului preţ bun pe părţile lui; dar ce însemnătate aveau câţiva lei mai mult sau mai puţin. Pană atunci preotul nici nu voise să intre în tocmală cu el pentru vânzarea acelor părţi. Ş’apoi bucăţile răzleţe ce le avea popa printre răzăşi aveau să facă isprăvi minunate şi să silească pe mai mulţi din ei să vândă mai degrabă părţile lor. Că vornicul avea să dăruiască sulgeriului viaţa Şchiopului, nici umbră de îndoială nu putea să fie şi, peste toate, sulgeriul mai era mulţămit şi de chipul în care ieşise biruitor din întâlnirea lui cu Şchiopul şi scăpase viaţa lui Jinga. De moartea bietului Petrea îi părea rău: se căia că nu-i luase locul, căci era încredinţat că ar fi tras înnaintea Şchiopului. Dar era foarte mulţămit de izbânda lui. Ce aveau să vuiască satele de dânsa! Şi cum aveau să se uite la el de acuma înnainte fetele şi nevestele!",
    "Ş’apoi sulgeriul era mulţămit, căci mâncase cu poftă nişte merinde alese, vinul de Nicoreşti răspândise în toate vinele lui o căldură plăcută şi tutunul ce i trimisese de curând lani Sari, tutungiul lui din Ţarigrad, îi părea mai bun şi mai mirositor decât oricând.",
    "Şi de odată, uitându-se la Anica, băgă de samă că tânăra femeie era plăcută de tot la privit: avea nişte ochi mari, negri, de toată frumuseţa, nasul drept şi subţire, gura ca o cireaşă coaptă. Gâtul plin, braţele descoperite şi gleznele erau de o albeaţă uimitoare la o ţarancă, iar sânul plin era bogat fără a fi greu. Şi sulgeriul fu cuprins de o poftă mare să muşte acele buze rumene, să strângă la pieptul lui comorile ce le vedea şi le gâcea.",
    "Şi se uita şi Anica la sulgeriu. Ce om năprasnic, Doamne, era acel boier! Ce îndrăzneţ şi ce iscusit în îndrăzneala lui? Să cuteze el să se puie cu Niţă şi să-l biruiască! Cum ştiuse el să descopere ceiace ei făcuse cu Jinga! Ce glas poroncitor avea, ce priviri ca nişte fulgere! Dar acuma din ochii lui nu mai ieşiau fulgere, ci nişte priviri cari o tulburau. Şi ce frumos era, ce barbă ca mătasa avea! Şi Niţă îi părea acuma aşa de urât, aşa de mojic şi aşa de prost, începea să se mire cum putuse să-l iubească vrodată.",
    "Strâlea puse deoparte ciubucul aproape stâns şi zise Şchiopului:",
    "— Măi Niţă, pentru tine am făcut tocmală, ştiu ce ieu pentru scăparea ta, dar pentru Anica n’am vorbit.",
    "— Şi ce este de vorbit pentru dânsa? zise Şchiopul cuprins la aceste cuvinte de o îngrijire vădită.",
    "— Apoi, zise sulgeriul, oare nu este ea părtaşă la faptele tale: la furt de cai şi la omor, ca să nu mai vorbesc de momirea robului. Dacă scapă de ştreang, nu scapă de o bătaie cumplită şi de surgun pe viaţă la o mănăstire.",
    "Anica, care la început luase întrebarea sulgeriului drept o glumă, văzându-1 că vorbeşte acuma cu tot înadinsul, se făcuse galbănă ca ceara şi trupul îi fusese cuprins de tremur. Faţa lui Niţă se întunecase de tot.",
    "— Eu credeam că, cu tocmala făcută, aveai de gând să ne scăpi pe amândoi, zise el. Nu ştiu ce să-ţi dau pentru scăparea Anicăi. Ea-i săracă lipită pământului.",
    "— Ba nu, zise sulgeriul scuturând capul, Anica numai săracă nu-i.",
    "— Dar ce crezi că are?",
    "— Ce are Anica? zise sulgeriul. Ea are doi ochi cari ard inima aceluia la care se uită. Are nişte buze cari cu sărutările lor ar fi în stare să trezască pe bietul om care zace acolo, şi arătă spre locul unde era leşul lui Petrea. Are un trup fraged şi alb care te umple de poftă să-l cuprinzi în braţe şi să-l tot strângi cu dor. iaca ce are Anica!",
    "Şi sulgeriul tăcu. Şchiopul tăcea şi el, faţa lui se întunecase de tot: înţelesese unde voia să ajungă Strâlea. Şi era cuprins de o turbare nespusă, căci iubia pe Anica cu patimă şi o temea cumplit.",
    "Sulgeriul pricepând ceiace se petrece în mintea hoţului, îi zise cu hotărâre:",
    "— Ia ascultă, Niţă, scurt şi cuprinzător, sau vine Anica cu mine în tufele din dosul umbrarului sub care sunt caii, acuma, îndată, sau pieriţi amândoi prin ştreang. Ştii că sânt om de cuvânt.",
    "Niţă stătu pe gânduri, dar numai o clipă, glasul hotărât al lui Strâlea făcuse să apară dinnaintea ochilor lui furca cu belciugul ei şi Miron gialatul purtând pe umărul stâng ştreangul uns cu sopou.",
    "— Du-te cu boieriul, Anico, zise el femeii, şi aratăte plecată la voinţile lui.",
    "— Halal de tine Niţă, că deştept mai eşti, zise sulgeriul sculându-se, punându-şi patru pistoale în brâu, Iuând celelalte doo în mâni şi puşca pe umăr. Haide, Anico, mergi înnainte.",
    "Fără a zice un cuvânt Anica se sculă şi s’îndreptă spre tufe; faţa i se făcuse acuma roşie, dar în ochii ei nu se oglindia nici o mâhnire şi poate că, în inimă, era mai degrabă mulţămită decât supărată de ceiace i se întâmpla. Sulgeriul o urmă de aproape zâmbind, dar dacă s’ar fi întors şi ar fi văzut privirea de ură cu care îl urmăriau ochii mici şi crunţi ai Şchiopului, cu toată îndrăzneala lui Strâlea, poate că i-ar fi pierit zâmbetul de pe buze."
  ],
  "12": [
    "In care facem cunoştiinţa unui diregător",
    " care ştie să se chivernisească",
    "Când, cu un cias după toacă, Jinga sosi cu doo căruţe înhămate cu câte patru cai şi însoţite de opt călăreţi bine înarmaţi, el găsi pe sulgeriu trăgând liniştit din ciubucul cel scurt în faţa Şchiopului şi a Anicăi.",
    "Fără a pierde vreme, Strâlea puse să se umple coşul unei căniţi cu fân, pe care fu aşăzat Niţă care, deşi suferia dureri groaznice, de abie scăpa câte un gemăt; Anica se aşăză lângă ibovnicul ei. În cealaltă căruţă, asemene pe un aşternut de fân, fu aşăzat trupul înţăpenit al bietului Petrea. Misirliii fură duşi la apă ş’apoi încredinţaţi fiecare unui om de nădejde care trebuia să ducă calul de căpăstru mergând pe gios, iar sulgeriul, după ce încălecă, se ţinu aproape de ei.",
    "La o răspântie unde se împreunau drumurile spre Focşani găsiră pe vatavul Simion aşteptându-i cu cei doi paici, căci Jinga avusese grijă, îndată ce sosise în sat, să trimită vornicului veste despre găsirea cailor. Strâlea îi încredinţă vatavului împreună cu trupul lui Petrea şi, după un scurt popas, porni mai răpede înnainte spre Focşani unde ajunse de abie pe la trei ciasuri după miezul nopţii, când se făcea zio.",
    "Sulgeriul îşi avea gazda obişnuită la un om de casa banului Constantin, care îl pusese în slujbă şi-i înlesnise chipurile de a strânge o avere bunişoară. Căpitanul Oatu avea o casă încăpătoare în care se găsi adăpost şi pentru Şchiopul care rămase păzit de doi din oamenii din Angheleşti opriţi de sulgeriu pentru a doua zi.",
    "Cea dintăiu grijă a lui Strâlea fu să trimită după Leonti gerahul, un grec care îşi făcuse un nume ca tămăduitor de boli şi mai ales ca îngrijitor de răni şi de ciolane rupte. Leonti veni îndată şi nu părăsi pe Niţă pănă ce nu-i scoase gloanţele care-i sfărmase rău ciolanul şi nu-i legă rana după toată rânduiala. Apoi sulgeriul avu grijă să puie în cale ca un om al căpitanului Oatu să meargă încă de cu noapte la părintele Pavăl spre a chema pe preuteasa la fiul ei. Când Strâlea se trezi de dimineaţă, i se spuse că preuteasa care sosise încă înnainte de răsăritul soarelui, vorbeşte cu Şchiopul.",
    "Îndată ce soarele fu sus şi tărăbele dughenilor începură să se deschidă, Strâlea se grăbi să meargă la starostele de Putna. La diregătorie era rânduit, încă de pe vremea lui Ion Calimah, Grigoraş Leon, un grec ţărigrădean venit cu acel domn în ţară. Stărostia Pirtnei fiind cea mai bănoasă din slujbele de pe la ţinuturi şi ca atare vânată pănă şi de boieri de mâna întăia, nu mic fusese numărul acelor cari se încercase să scoată pe Leon dintr’însa. Se făcuse Domnilor cari urmase de atunci în scaun şi sfetnicilor lor propunerile cele mai frumoase, se adusese împotriva lăcomiei şi a jafurilor starostelui pârile cele mai amănunţite şi mai întemeiete, însă fără izbândă. Grigoraş Leon afla întotdeauna la vreme despre păsurile duşmanilor lui, totdeauna găsia chip să le zădărnicească, adesea chiar să le întoarcă în paguba uneltitorilor, Strâlea care îl cunoştea bine nu se îndoia că va dobândi de la el viaţa Şchiopului, dar ştiindu-i şi lăcomia se întreba cu îngrijire dacă grecul, spre a-i face pe plac, se va mulţămi cu preţul ce el era hotărât să-l deie pe pământul preutesei. Lumea şi cu ea şi slujbaşii domneşti se sculau de dimineaţă la noi în veacul al optsprezecelea. Sulgeriul fu primit îndată şi găsi pe staroste bânduşi a doua cafea şi trăgând din întâia narghile de care avea parte în acea dimineaţă. El pofti, bine înţeles greceşte, căci româneşte vorbia prost de tot, pe sulgeriu să ieie loc alăture cu el, pe salteaoa acoperită cu covor turcesc destul de frumos a patului de scânduri pe care şădea şi poronci să-i aducă ciubuc şi cafea.",
    "Spre marea miare a sulgeriului, Leon nu mai făcu nici o greuutate pentru a face pe Şchiopul scăpat îndată ce Strâlea se îndatori a-i aduce învoirea scrisă a vornicului Dumitrache, apoi el se arătă foarte mulţămit când sulgeriul îi propuse să-i deie pentru această îndatorire, şasezeci de lei, adică preţul a unui bătrân şi jumătate din Tămaşăni, căci sulgeriul nu se gândi macar o clipă să ascundă starostelui că făcuse preţ cu Şchiopul pentru viaţa lui. Leon se oferi chiar ca, la prilej de nevoie, să ademenească el, prin mijloacele lui cunoscute, pe părinţii hoţului sî răscumpere viaţa fiului lor vânzând moşia. Strâlea începu să se mire de uşurinţa cu care grecul îi intra în voie şi să s’întrebe ce s’ascunde sub dânsa : în curând află pricina ei.",
    "— Arhon sulgeriu, zise deodată starostele care Tămăsese câtăva vreme gânditor, cu ţevia narghilelii în mână, am să-ţi fac şi eu o rugăminte.",
    "— Cu bucurie ţi-oiu îndeplini-o, numai de mi-a fi cu putinţă, răspunse sulgeriul care, în gândul lui, îşi zise:",
    "— Iată-ne ajunşi la nod!",
    "— Arhon sulgeriu, am la steagul de calaraşi al starostiei un stegar foarte vrednic, grec tocmai dela Chio, cam rudă cu mine, mi se pare că îl cunoşti, îl chiamă Mitru. Privesc pe acel tânăr ca mâna mea cea dreaptă: isteţ, îndrăzneţ, credincios şi foarte cinstit. El îmi este cu atât mai nepreţuit cu cât căpitanul este moale şi prost, nu poţi să ai nici o nădejde în el. Mă purtam cu gândul să fac ce-oiu face pe lângă hătmănie pentru a înlocui pe acel bou de moldovan prin stegar, dar iată că peste bietul om o dat o napaste mare.",
    "Sulgeriul începu acuma să asculte cu îndoită băgare de samă.",
    "— Sunt doo săptămâni au venit aici doi armeni din sus spre a cumpăra, pentru ţara Ieşască, vin vechiu din podgoriile noastre. Unul din ei fiind bolnav, au stat mai multe zile în târg şi cel sănătos o făcut în acel timp cercetări pentru a afla unde anume se găseşte vin mult şi bun; astfel s’o lăţit vestea că acei armeni caută mai multe mii de vedre de vin vechiu şi că chimirurile lor sunt pline de bani. După îndreptarea celui bolnav, s’au dus întăiu la Odobeşti unde au şi cumpărat vro cincizeci de vase dela un boierănaş de acolo. Încredinţânduse că numai atâta se găseşte acolo de cumpărat, au pornit încoace tocmai într’un târziu, călări, singuri cu un argat; nu se temeau fiindcă erau oameni în putere, voinici şi bine înarmaţi. Dar, cam la jumătate de cale, cum tre- ceau printr’un rediu de stejări, s’o tras mai multe focuri asupra lor, focuri cari au omorât pe cei doi armeni şi au rănit pe argat. Rana acestuia era uşoară, gloanţele trecând numai prin carne, sub ţâţa stângă şi el nu-şi pierduse de loc cunoştinţa, dar fiind şiret, s’o făcut mort şi o văzut cum hoţii cari, zice el, erau vro şase, au ieşit dintre copaci, au aprins un fanar şi au început a căuta, întăiu pe stăpânii lui morţi şi apoi pe el, luândule banii şi armele.",
    "A doua zi s’au găsit numai trupurile armenilor, iar argatul se făcuse nevăzut. Şi iată că ieri îmi soseşte de la Ieşi un bulubaşă de seimeni hătmăneşti împreună cu acel argat. Bulubaşa aducea carte gospod prin care mi se poronceşte să trimit de sârg, la Ieşi, sub pază, pe stegarul meu de calaraşi pe care argatul armenilor l’ar fi cunoscut printre hoţi şi pe câţi calaraşi i-ar mai arăta acel argat că au luat parte la jăfuirea armenilor. S’adunase spre seară întregul steag de calaraşi spre cautare, şi argatul n’o putut cunoaşte nici pe unul, dar, în cât priveşte pe stegar, stăruie să spuie că îl cunoaşte, că el o strâns banii ce se aflau asupra armenilor şi asupra lui. Şi, din păcate, nu apasă numai mărturia acelui argat asupra bietului tânăr; la el acasă, unde bulubaşa o făcut îndată căutare, s’o găsit o pălărie a unuia din armeni, pălărie care o fost recunoscută şi de argat şi de gazda din târg la care au stat.",
    "Mitru, stegarul, o arătat că o cumpărat acea pălărie dela nişte ţigani caldarari pe care i-o întâlnit a doua zi între Cornătei şi Adjud, când se întorcea de la o ibovnică ce are el acolo, dar unde să găsească acuma pe acei ţigani? Ii rău de tot de bietul tânăr şi tare mă tem să-l pierd.",
    "— Dar, zise sulgeriul, cum aş putea eu să te ajut ?",
    "Starostele trase de mai multe ori din narghile cu ochii în gios,. apoi, fără a se uita la sulgeriu, zise:",
    "— Oare nu-ţi aduci aminte să-l fi întâlnit pe Mitru pe Trotuş în sara zilei de luni, au trecut alaltăieri doo săptămâni?",
    "— Oho! îşi zise sulgeriul, aşa stă treaba! Starostele o pus pe hoţul de nepotu-său să ucidă pe armeni şi acuma voieşte să mă scoată pe mine martur că în ciasul omorului grecul se afla la patru poşte de negustorii ucişi. De scăpat îl scăp, căci altfel grecul nu-mi face treaba mea; doară pe armeni nu-i mai pot trezi din mormânt. Dar atunci nu vede el cei şaizeci de lei cât face pământul popei. Ceea ce-i frumos, adaose el tot cătră sine, este că minciuna nu-i de cât trei şferturi de minciună, căci eu în acea sară mă întorceam călare din lunca Cornăţelului după ce mă întâlnisem, nu cu Mitru, dar cu fata cea frumoasă a dascălului Petru, care ştiu că se ţine şi de el.",
    "Apoi zise cătră staroste care acuma îşi întorsese privirea spre el :",
    "— Gândindu-mă bine, îmi aduc acuma aminte, arhon staroste, că într’adevăr în sara zilei de luni, au trecut alaltăieri doo săptămâni, întorcându-mă dela Rugineşti acasă călare, m’am întâlnit cu stegarul Mitru în lunca Cornăţelului. Mi-o dat sara bună, iar eu i-am mulţămit, mai însărcinându-1 să-ţi aducă închinăciunile mele. Şi îmi mai aduc aminte că a doo zi au trecut pe la Tămăşani nişte ţigani caldarari cari căutau să vândă un anteriu şi doo părechi de şalvari aproape noo. Starostele bătu din mâni de bucurie.",
    "— Ce minunată întâmplare te-o adus aici! Mitru este scăpat dacă un boier de neam ca dumneta, arhon sulgeriu, îi dă la mână mărturie scrisă că chiar în ciasul când se făcea omorul, el se afla tocmai în lunca Cornăţelului, cale de şase ciasuri dela locul unde au căzut armenii şi că o vorbit însuş cu el.",
    "— Cu mare plăcere i-oiu da mărturia, zise sulgeriul. Dar, adaose el, arhon staroste, dacă eu mi- am adus aminte de un lucru care îţi este plăcut, te-aş ruga ca dumneta să uiţi altul care mie nu-mi poate fi decât neplăcut?",
    "— Şi care anume? întrebă grecul cu bănuială.",
    "— Cei şăizeci de lei ce ţi-i juruisem pentru a face pe Niţă scăpat, răspunse scurt sulgeriul.",
    "Starostele se uită la el, trase de vro trei ori din narghileaua pe sfârşite, apoi oftând adânc zise :",
    "— Eu nu ştiu nimica despre cei şăizeci de lei, mi-ai cerut viaţa Şchiopului, ţin prea mult la dumneta pentru a nu-ţi face pe plac. Adă-mi învoirea vornicului şi poţi face cu hoţ tot ce voieşti. Şi, zicând aceste cuvinte, starostele bătu în palme şi poronci slugii care veni să aducă condeie, cerneală şi hârtie.",
    "Îndată după ce sulgeriul îşi scrise mărturia, el se grăbi şă-si ieie ziua bună dela staroste şi să meargă la gazda lui.",
    "Aici găsi pe Şchiopul foarte îngrijit. Preuteasa îl părăsise puţină vreme după ce ieşise Strâlea şi se dusese să înştiinţeze pe preot despre cele ce se întâmplase şi despre preţul cerut de sulgeriu pentru a face pe Niţă scăpat. Preotul îi răspunsese că după câte ruşini păţise ei dela fiul lor, acea a spânzurătoarii lui nu va fi un adaos mare şi că astfel cel puţin se va pune capăt oricărei ruşini viitoare. Adăogise apoi în chip foarte hotărât că n’o lasă să vândă moşia pentru a scăpa viaţa acelui ticălos, dar dacă voieşte să se mântuie de ea, s’o dăruiască vro unui sfânt lăcaş pentru uşurarea păcatelor lui Niţă.",
    "— Ia ascultă, măi Niţă, zise sulgeriul după ce hoţul îşi isprăvi povestirea, starostelui i-am dat alt lucru în schimbul vieţii tale, un lucru care nu m’o ţinut bani, dar care pentru el are preţ mare. Prin urmare cei şăizeci de lei mi-au ramas în pungă şi sânt gata să-i dau tătânetău; n’are decât să-ţi uşureze păcatele trecute şi viitoare dând vreunei mănăstiri ban în loc de pământ? Eu plec chiar acuma la Domneşti să mă înţeleg cu vornicul Dumitrache, dela care oiu şti eu să capăt învoire să fac cu tine ce oiu voi. Pe la căderea nopţii oiu fi înnapoi, dacă atunci îmi dai zapis de vânzarea moşiei din partea părinţilor tăi, îţi dau şi şăizeci de lei şi te fac scăpat. Dar dacă nu găseşti mijlocul să îndupleci pe tatătău să iscălească pănă atunci zapisul, să ştii că pănă în trei zile eşti spânzurat. Oiu găsi eu doară alte mijloace care să înduplece pe părintele Pavăl să-mi vândă moşia.",
    "Şi fără a mai aştepta răspunsul Şchiopului, sulgeriul plecă calare la Domneşti unde ajunse puţin după amiază.",
    "Primirea de care avu parte fu din cele mai călduroase, vornicul îl primi ca pe un biruitor mare şi nu ridică macar cea mai mică greutate pentru a-l învoi să facă cu Şchiopul ceiace-i va plăcea, dându-i înscris la urmă despre acestea. Dar vorniceasa îl primi ca o mamă, sărutându-1 pe frunte şi netezându-l pe obraz. Pe Catinca nu o văzu, căci nu stătu la cină, dar când, după toacă, plecă înnapoi, trebui să tăgăduiască că se va opri la întoarcere cel puţin o zi.",
    "Când ajunse la Focşăni, găsi la gazdă pe preotul Pavăl şi pe preuteasă cari, în schimbul sumei de şăizeci de lei, îi înmânară zapisul de vânzare a părţii lor de Tămăşăni.",
    "În aceiaş seară învoirea vornicului Dumitrache era în mâna starostelui şi Şchiopul fu lăsat să plece dela căpitanul Oatu.",
    "Iar a doua zi, la Domneşti, Ţifescu făgăduia sulgeriului mâna fiicii sale: însă, pentru temeiuri pe cari nu le dădu în vileag, hotărî ca logodna să se facă de Sântă-Maria mare, iar nunta după ziua Crucii. Vesel era Mihalache Strâlea în ziua în care se întoarse la Tămăşăni; se vedea deasupra nevoii cu viitorul lui şi acel al copiilor lui bine întemeiet."
  ],
  "13": [
    "In care facem cunoştinţa unui ţigan",
    "simpatic",
    "In dosul curţii Iui Mihalache Strilea, între drumul mare şi râpă, se aflau bordeile robilor ţigani: cincisprezece peste tot. Erau bordeie cu acopereminte de pământ şi de paie din cari ieşiau ogeagurile ; câte o ferestuică mică sau mai bine zis câte un ochiu de fereastă se vedea în păretele din fund. In fiecare dintr’însele se înghezuia câte un salaş de ţigani, alcătuit obişnuit din tată, mamă, câte odată dintr’un bunic sau dintr’o bunică şi câţi ţiganaşi nu fusese seceraţi de bolile ajutate de murdăria şi sărăcia în cari trăiau.",
    "Câte un pat de scânduri acoperit cu paie și cu zdrențe, câte un scăuieș sau doo în trei picioare, o biată măsuță rotundă de lemn, un sipet și puține oale alcătuiau toată gospodăria salașului.",
    "Așa trăiau Todirică și Simion bucatarii, Nastasă și Costache vezeteii, Grigore Pitarul, Neculai, lordachi și Niță rândașii, Vasile Fierarul, Dumitrache Stoleriul, Ifrim Grădinariul, lancu Sofragiul, Stanca Vadana și Soltana Vadana. Femeile și fetele erau spălă- torițe, fete în casă, dadace la copii. Unii din țigani dormiau și mâncau la curte: Culiță feciorul, Tudurache cafegiul, Voicu Che- lariul, cu femeile și fetele lor.",
    "La oareșcare departare de acestea, chiar pe marginea râpei, se vedea un bordeiu mult mai mare, acoperit cu șândilă, având păreți mai nalți, cu câte o fereastă în doo ochiuri : aproape o casă. Acesta era bordeiul pușcașului, a lui Ion Tiron, care știuse de mult să câștige bunavoință deosebită a boieriului.",
    "Ion care era de o vrâstă cu Mihalache Strilea, copilărise cu dânsul în casa banului Constantin. Când Mihalache începu să meargă la vânat, Ion fu luat dela bucătărie unde freca tinglrile, fu însărcinat cu curățirea armelor cuconașului, cu hrana și cu îngrijirea copoilor. In zilele de vânătoare, el ducea copoii legați pănă la locul anumit, el purta în spinare merindele și mantaua stăpânului.",
    "Atât Mihalache cât și Ion erau încredințați unui vânător bătrin, numit Ilie Hârsu, pușcaș neântrecut și cunoscător minunat a obiceiurilor vânatului.",
    "Țiganul prinse gust la vânat. Hârșu neputând, din pricina bătrânețelor, să însoțească totdeauna pe fiul boieriului, era bucuros să-și încredințeze pușca lui Ion care, în scurtă vreme, deveni un pușcaș foarte bun deși nu ajunse nici odată la meșteria stăpânului său.",
    "După moartea banului, când se împărțiră țiganii, Ion, ramas fără păreche, fu tras la sorți și căzu în partea lui Lascarache Strilea. In zadar Mihalache oferi frăține-său să i-l plătească, să-i dea doo sau chiar trei suflete pentru el, Lascarache nu voi să-l schimbe și-l lo cu dânsul la Ieși unde, spre marea lui mâhnire, Tiron fu dat iar la bucătărie și pus să frece tingirile.",
    "EI era de statură mijlocie, dar de făptură foarte puternică, cu umere cumplit de late și brațe neobișnuit de lungi. Deși smolit tare, era frumos la față, cu nasul drept și subțire și cu niște ochi negri ca i păreau de jaratec. Toate ţigăncuşele din curte se uitau cu jând Ia dânsul şi numai puteau de ciudă văzând că el de loc nu Ie bagă în samă. Ş’apoi Ion zicea că lui îi este dor de puşcă şi de codru, iar de muieri nu-i pasă.",
    "Boierii pe acea vreme aveau grijă ca ţiganii, ca şi vitele lor, să se prăsască şi nu îngăduiau ca acei în vrâstă de căsătorie să rămână burlaci. In curând Lascarache Strilea poronci ca Ion Tiron să ieie în căsătorie pe Tasiica, fata Iui Alecu Pitarul. Această hotărâre îl scârbi rău pe Ion căci, pe lângă că Tasiica, o fată naltă, uscată şi stricată de varsat, se uita încrucişăt, apoi el avea o legătură de dragoste cu soţia tânără a unui plăpomar bătrân, a cărui casă se megieşia cu curtea Iui Lascarache Strilea.",
    "Dar împotriva hotărârii stăpânului n’avea ce face, trebuia să se supuie şi Ion se pregătia deci de nuntă, adică începuse să facă bordeiu. Işi făgăduia însă să-şi treacă pe urmă nacazul pe pielea Tasiicăi, dar o împrejurare neprevăzută îi schimbă soarta.",
    "Femeia plăpomarului, nemulţămindu-se cu un singur ibovnic mai primia la dânsa şi pe un seimean sirb al Curţii. Intr’o noapte, plăpomarul fiind dus Ia Târgu-Frumos, la nişte neamuri, seimeanul care venea Ia Gafiţa, s’întâlni Ia uşa ei cu Ion care ieşia din casă.",
    "Oşteanul pricepu îndată că spurcăciunea de rob are, ca şi e!, parte de favorurile iubitei. Impins de mânie, croi pe Ion peste obraz cu o nuia ce o ţinea în mână. Ion înţelesese şi el îndată cum stau trebile. Iute din firea lui şi uitând că-i rob, trase mândrului seimean o singură palmă, dar atât de grozavă în cât îl întinse mort la pământ. Apoi, îngrozit de urmările faptei lui, o lo la fugă ş merse să s’ascundă în nişte vii, la Socola.",
    "Ţipetele femeii plăpomarului deşteptară vecinatatea întreagă ; în curând se află tot adevărul. Seimeanul avea o soră, slujnică în haremul gospod şi bine văzută de doamnă. Poroncile cele mai straşnice fură date hatmanului şi agăi cări împanară toate cărările cu poteri de seimeni. Ion fu prins, legat şi adus la odăile seimenilor, apoi aruncat, cu fiare la mâni şi Ia picioare, într’un beciu adânc. A doua zi, era într’o vineri, îl scoaseră de acolo pentru a-i face cunoscut, fără nici un feliu de judecată, că vodă o hotărât ca, în dimineaţa duminecii următoare, să fie tras în ţapă pe maidanul din mahalaua Ţigănimii.",
    "S’întâmplă că, chiar în seara acelei vineri, să sosească de la Tămăşani, în Ieşi, Mihalache Strilea. Soţia lui îi spuse numai decât întâmplarea cu Ion Tiron. Sulgeriul se scârbi tare, căci el ţinea la tovarăşul Iui de vânat şi îşi aducea aminte cu înduioşire de întâmplările de cari avuse parte împreună, când amândoi de abie ieşise din copilărie, atât pe şesul Trotuşului cât şi în pădurile Bogdănei, ale Negoieştilor şi ale Caşinului. Fără a se mai pune la masă, el se duse la frate-său şi îl întrebă ce o făcut pentru ca să scape viaţa lui Ion Tiron. Lascarache Strilea dădu din umere.",
    "— Dar ce să fac? zise el. Vodă, ademenit de doamnă, îi Dunăre şi nu voieşte s’audă de milă. Doară nu sânt nebun să supăr pe Măria Sa cu mai multă rugăminte pentru ’un cioroiu. Voiu aştepta şi eu un prilej la care voiu putea să dobândesc de la vodă alt bine, mai mare, ca să mă despăgubesc de pierderea acestui ţigan care, la urma urmei, nu-i de mare treabă.",
    "— Dar nu vrei să mai încerci nimica pentru el? mai întrebă Mihalache.",
    "— Nimica.",
    "— Ia-n ascultă, Lascarache, zise sulgeriul ; eu ţin la Ion Tiron şi am de gând să mă’ncerc să capăt de la vodă iertare pentru el. Dacă izbutesc mi-l dăruieşti ?",
    "— De ce să ţi-l dăruiesc? zise Lascarache. Dacă-l scăpi sânt gata să fac schimb cu tine. Iea tu pe Tiron şi dă-mi mie pe Bobocioaia cea bătrână.",
    "— Fie, răspunse Mihalache, cu toate că s’ar cădea să nu-ţi dau nimica, căci de nu-l scăp eu, ţiganul este pierdut pentru tine. Apoi tu eşti bogat pe când eu sânt sarac. Dacă oiu izbuti să scăp pe Tiron, oiu scrie la Tămaşăni să ţi se trimită pe Bobocioaia, şi, zicând aceste cuvinte, sulgeriul se grăbi să se ducă acasă.",
    "Drag era seimeanul ucis de Tiron surorii lui, dar frumos mai luciau şi cei doozeci de galbeni ce sulgeriul izbuti să-i adune pănă în zio şi să i trimită sârboaicei prin o greacă deşteaptă care avea intrările ei slobode în haremul gospod. Atât de frumoși erau galbenii cari săltau în mâna grecoaicii în cât sora ucisului cădea încă înnainte de amiază în genunchi înnaintea doamnei şi o ruga cu lacrimi să ceară de la vodă iertarea ţiganului ucigaș. Ea zicea acuma că frate-său îi apăruse în somn şi-i jurase că ţiganul era nevinovat, că-1 lovise numai pentru a-şi apara viaţa şi că, dacă ea voieşte să-i mântuie sufletul de pacat, trebuie să dobândească iertarea lui Ion. Aceiaş rugăminte era făcută cu un cias mai târziu de Smaragda Strilea care era bine văzută şi chiar cam rudă cu Doamna. Domnul nu avu ce să facă şi hărăzi ţiganului viaţa. Ion scăpă cu o bataie groaznică: trei sute de bice la spete, trase în aceiaş zi, la doo zeci de răspântii deosebite.",
    "Zăcu trei luni de zile, dar firea lui puternică ieşi biruitoare din această încercare.",
    "Sulgeriul izbutise să scape de moarte pe tovarăşul său de vânătoare, dar cheltuise cu acest prilej cel de pe urmă ban de care dispunea şi, fu silit să facă de sârg, la un negustor turc, un împrumut cu dobânzi grele spre a putea face faţă cheltuielilor zilnice.",
    "Indată ce se îndreptă, Ion Tiron fu trimis la Tămăşăni unde avea să îngrijască de armele stăpânului, să privegheze pe ceilalţi ţigani şi să păzască hotarele făşiilor de moşie cumpărate de sulgeriu, cari erau atunci în număr de cincisprezece.",
    "Era robul sulgeriului nu numai cu trupul dar şi mai ales cu sufletul ; căuta să-i cetească în ochi doriuţile spre a le putea împlini cu o clipă mai curând. Ar fi ucis fără a sta la gânduri pe orice fiinţă omenească, mare sau mică, puternică sau slabă i-ar fi spus sulgeriul să ucidă. Lucrul stăpânului era sfânt pentru el : de când venise Tiron la Tămăşăni nu mai pieria nici macar un capăt de aţă din casă sau din gospodărie. El ştia să găsască orice lucru furat, cât de mic să fi fost, ori unde era ascuns şi atunci vai de acel care furase; cumplit ştiau să învârtească nuielile lungile braţe ale Iui Ion. Ceilalţi robi îl urau din tot sufletul, dar tremurau ca varga înnaintea lui. Şi n’aveau ce să-i facă, cum să-l pârască, căci el nu fura, minciuni nu vorbia şi treaba şi-o îndeplinea cu sfinţenie.",
    "Se temeau de el şi răzăşii, macar că era numai un rob, căci ştiau că dacă băieţii sau argaţii lor scapau vro vită pe locul boie- riului, iertare dela Tiron nu puteau dobândi nici prin rugăminte, nici prin ameninţări nici prin ruşfet. Apoi ţiganul era om voinic : bătuse e! singur pe trei flăcăi ai lui Mihai Făcăoariu cari s’încercase să scoată din mânile lui nişte vaci prinse de dânsul în iarba boieriului. Şi când satul sărise ca să-i aţie drumul, pusese puşca la ochiu într’un chip atât de hotărât în cât răzăşii se grăbise să-i deschidă calea.",
    "Până cu un an înnainte de moartea sulgeresei, Ion rămăsese burlac şi dormia la Curte : vara în cerdac, iarna în sala de din dos, pe un sipet de braşov. De odată se lăţi în Tămăşăni vestea că Ion Tiron se îndrăgostise în Catrina Vişinoaia, fata unei roabe vadane.",
    "Nu înţelesese nimeni ce găsise Tiron în acea fată de cincisprezece ani, naltă, deşalată, slabă ca un ţâr, cu păr roşu, cu faţa roşie, cu gâtul, braţele şi picioarele roşii, cu ochii albastri.",
    "Mama fetei, Vişinoaia, care fusese în zilele ei o ţigancă frumoasă, povestia că, cu şăsesprezece ani înnainte, întâlnind într'a- murgul unei zile de vară, pe drumul mare dintre Rădeana şi Oneşti, patru străini, nemţi sau Ieşi, nu putuse înţelege de ce neam erau, ei se aruncase asupra ei, îi astupase gura cu un căluş şi o dusese în nişte tufe pe malul Trotuşului. De aici îi dăduse drumul numai în zor de zio, după ce se săturase de dânsa, o cinstise bine cu vin vechiu dintr’o ploscă mare ce o aveau cu ei şi o dăruise cu câţiva gologani. Zicea că naşterea Catrinei era datorită acestei întâmplări de care se vede că păstrase o amintire plăcută şi cu care se lăuda bucuros.",
    "Sulgeriul rămase foarte mirat când Ion veni să-i ceară voie să ieie pe fata Vişinoaiei. Se încercă să-l facă să-şi schimbe gândul şi să-l ademenească să-şi caute o soţie mai chipeşă decât morcovul de Catrina : pe Ioana a lui Todirică bucatarul sau pe Sanda a lui Dmitrache Stoleriul, fete cu carne pe ele şi cari, pe lângă aşternutul lor, mai aveau şi straie bune şi câte o văcuţă cu viţel. Dar Ion stăruind în alegerea lui, sulgeriul nu voi să se împotrivească mai mult şi, dând din umere, pe lângă învoire, îi mai dărui lemnul trebuitor pentru un bordeiu cât o casă, un rând întreg de haine noi cu bondă, manta de aba, cojoc, căciulă, ciubote, o vacă cu viţel, şăse oi, şăse capre, o scroafă cu patru purcei şi doi galbeni : un dar împărătesc pentru un rob ţigan.",
    "Ion îşi clădi răpede un bordeiu mare şândilit, cu doo odăi despărţite prin o tindă, cu uşi bune de lemn şi cu păreţi de bârne, văruiţi cu var bun dela Rădeana. Apoi, pe la sfârşitul toamnei, după plecarea boieriului la Ieşi, făcu nuntă, nu o nuntă de rob ci o nuntă de sătean fruntaş la care veniră şi răzăşi, nu numai din Tămăşăni, dar şi din celelalte sate învecinate.",
    "Noii soţi duseră de la început traiu bun : în bordeiul lor nu se auziau nici sudălmi de ale barbatului nici bocete de ale femeii. Ion din firea lui nu era prietenos şi din copilărie se deprinsese să trăiască singur ; acuma ieşia din casă numai spre a-şi îndeplini slujba. In primavară, Catrina purcese îngreunată şi sarcina o sluţi şi mai mult. Sulgeriul întâlnind-o pe la Sântă Măria mare lângă Curte, vorbise trei zile de uriciunea ei şi îşi bătuse cumplit joc de Ion pentru că nu-l ascultase şi nu luase pe Sanda a lui Dumitrache Stoleriul care se căsătorise cu feciorul lui Vasile Fierariul şi se făcuse o adevarată frumuseţă.",
    "Catrina, pe la sfârşitul toamnei, născu un prunc mort şi zăcu toată iarna de urmele facerii, numai pe la Paşti se sculă din pat. Cei cari o vedeau acuma n’o mai recunoşteau : par’că era altă femeie. Roşeaţa şi pistruii pierise cu totul, faţa, gâtul, braţele, ceiace se vedea din glezne şi din pulpe era de o albeaţă neasămănată, cum nu mai văzuse pănă atunci nici ţiganii Strileşti nici răzăşii din Tămăşăni. Trăsăturile feţei, nu știu cum, par’că se subţiese, se aşazase şi uimiau acuma prin gingăşia şi frumuseţa lor. Ochii cari pănă atunci păruse spălăciţi, erau acuma de un albastru minunat, mari, blânzi şi luminoşi. Pănă şi părul cel roşu se schimbase, se stânsese întru câtva şi bătea acuma în auriu. Puterile revenindu-i răpede cu vremea caldă, obrajii i se făcură trandafirii, gâtul, umerile, braţele şi pieptul se rotunjiră în curând.",
    "Tiron îşi iubia acuma nevasta la nebunie : o privia ca pe un odor nespus de frumos şi nemărginit de scump ; gândul lui zi şi noapte era nedespărţit de dânsa : i se părea că lumea-i prea mică pentru a cuprinde fericirea lui."
  ],
  "14": [
    "In care sulgeriul păcătueşte urât",
    "Intr’o seară, vro zece zile după întoarcerea sulgeriului dela Domneşti, Ion se întârziese tare în deal, la Puturoasa, unde  pândise pe nişte baieți de răzaşi cari paşteau vitele lângă o bucată de iarbă a boieriului, bănuind că îndată ce el se va departa ei vor baga vacile într’însa. Numai când băieţii îşi luase cu vitele calea spre sat, se îndreptase şi el spre casă unde ajunsese după aprinsul lumânărilor. Spre mirarea lui, când se apropie de bordeiu, nu văzu lumină prin geam. Când ajunse la uşă, o găsi închisă.",
    "Mirat, se îndreptă spre bordeiul lui Todirică bucatariul spre a cere lămuriri dar, la jumatate de cale, fu întâmpinat de femeia bucatariului care îi dădu o cheie în mână zicându-i :",
    "— Catrina mi-o spus să-ţi dau cheia şi să ţi spun că-i găsi mâncarea gata pe vatră.",
    "— Dar unde-i Catrina ?",
    "— La curte : freacă picioarele boieriului.",
    "La auzul acestor cuvinte, Ion fu cuprins de ameţală : toate stelele câte erau în cerul senin al acelei nopţi de vară începură să joace înnaintea ochilor lui ; numai cu greu izbuti să se ţie pe picioare.",
    "— Boieriul, urmă Tarsiţa lui Todirică bucatariul, o venit pe la toacă singur, calare, la bordeiul lui Simion ; după ce o descălecat, i-o poroncit să se puie gios şi i-o tras vro câteva bice fiindcă sarmalele de azi dimineaţă erau prea uscate. După ce o încălecat iar, îndreptându.se spre rateş, s’o întilnit cu Catrina : am văzut cum s’o oprit dinnaintea ei, o vorbit puţin cu dânsa, apoi o pornit înnainte. Pe la asfinţitul soarelui o venit mătuşa Irina, o intrat în bordeiu şi după ce o stat câtva acolo, am văzut-o ieşind afară cu Catrina. Au venit amândoo la mine, mi-au spus că boieriul o poroncit mătuşii Irinii să aducă pe Catrina la curte, s’o leie, s’o spele, s’o clătească cu apă de cimbru, s’o îmbrace cn o cămeşă de borungic şi cu o fustă curată şi s’o ducă în ietacul boieriului ca să-i frece picioarele.",
    "Acuma ameţala de care fusese cuprins Ion dispăruse, stelele rămâneau neclintite în locurile lor dinnaintea ochilor lui, dar o durere cumplită îi sfâşia inima.",
    "Tarsiţa spărietă de privirea ochilor lui şi de faptul că din gură nu-i ieşia nici un cuvânt, îl apucă de braţ. La această atingere, el îşi smulse braţul din mâna ei şi, fără a zice o vorbă, plecă răpede spre râpă. Ajuns pe marginea ei se trânti gios.",
    "Catrina lui se afla în ietacul boieriului şi boieriul se bucura acuma de frumuseţile fără păreche ale trupului ei (Odorul lui cel scump mulţămia în acea clipă poftele altuia Ştia doară el ce însamnă lrecarea picioarelor unui boier de cătră o roabă frumoasă! Mama, mătuşile şi surorile lui îi povestise nopţile petrecute de ele în ietacele boierilor în toate amănunţimile lor. Nu putea să aibă nici o îndoială în această privinţă, mai ales cu câte ştia el despre firea şi obiceiurile sulgeriului. Nu adusese el doară stăpânului său, în tufele de pe dealul Ciubotariului sau în lunca cea deasă de pe malul Trotuşului, mulţime de iete şi de neveste ?",
    "Icoana Catrinei în braţele boieriului îi rupea inima şi totuş ea nu stârnea întrânsul vro simţire de răscoală şi de răsbunare împotriva stăpânului care îi lua singurul lucru pe lume ce nu voia să-l împartă cu nime. Deşi era de o fire pornită, aproape sălbatecă, deşi nu ştia ce este teama, gândul de a se împotrivi stăpânului cu putere, de a ridica mâna asupra lui spre a se răsbuna pentru cumplita ocară primită rămânea cu totul străină de el. Veacurile de robie, obiceiurile de supunere oarbă, de umilinţă nemărginită şi necontenită, de lipsă desăvârşită de voinţă, plămădise întrânsul, ca în toţi semenii lui, o minte şi o inimă de rob.",
    "Deprins să vadă din copilărie femeile neamului său întrebuinţate la ori-ce prilej, nu numai de stăpâni, dar şi de slugile mol- doveneşti ale acestora, pentru astâmpărarea poftelor lor întâmplătoare, faptul că sulgeriul îi luase nevasta în acea noapte nu deştepta întrânsul turbare şi dor aprins de răsbunare ci numai o groaznică şi nemărginită durere. Ramase toată noaptea pe marginea râpei, când privind cu ochii nemişcaţi înnaintea lui când zvârcolindu-se şi muşcând pământul de durere.",
    "Soarele răsări în sfârşit : glasurile robilor cari începeau să iasă din bordeile lor, îl făcură să se scoale şi să s’îndrepte spre sa- laşul său. Când deschise uşa şi intră în odaia mărişoară, curată şi veselă, crezu că inima i se rupe din nou şi i se părea că icoanele zilelor fericite trăite în acei păreţi se ridică din pământ şi fug pe uşa ce o lasase deschisă. Căzu gramadă pe patul de scânduri acoperit cu o scoarţă pe care ramase nemişcat.",
    "După o bucată de vreme, auzind paşi uşori apropiindu-se, se sculă pe un cot. Tocmai atunci Catrina intră pe uşă. Catrina îmbracată cu o cămeşă de borungic, cu o fustă albă de pânză de in, cu un tulpan de matasă albă pe cap, cu iminei roşi în picioare ! Catrina albă şi rumănă, mai frumoasă decât altă dată, căci în ochii ei cei galeşi lucia acuma o mulţămire ce Ion încă n'o văzuse oglindinduse întrânşii. O durere mai mare şi mai sfâşâitoare decât toate acele suferite pănă atunci îl cuprinse acuma: acea mulţămire în ochii Catrinei îi spunea limpede că ea era bucuroasă de cele ce i se întâmplase la curte. Şi Ion nu se înşela. Catrina pănă atunci fusese mulţămită de soarta ei, Ion o iubia la nebunie şi nu o bătuse nici odată, îl găsia frumos şi desmierdările lui îi păreau dulci.",
    "Dar ce deosebire între bordeiul lui şi curtea boieriului, între patul de scânduri al ţiganului şi aşternutul stăpânului ! Apoi cât de frumos era sulgeriul, cât de mirositoare era barba lui cea castanie, cât de moi mânile şi tălpile lui ! Ce dulce era glasul său, ce aprinse dar ce alese desmierdările de care avuse parte !",
    "Priveliştea lui Ion cu faţa ca cenuşa, cu ochii roşi încunjuraţi de nişte cercuri negre şi cu părul vâlvoiu, o făcu să se oprească : focul din ochii ei pieri şi teama se oglindi întrânşii. O privire spre vatră îi arătă oala cu borş în locul în care o aşazase, acoperită cu o strachină şi bucata de pită neatinsă pe poliţa vetrei.",
    "— Cum, ai rămas nemincat? zise ea prefăcându-se că este cuprinsă de mirare.",
    "Ion scutură capul fără a răspunde, apoi, după citeva clipe zise cu un glas care tremura:",
    "— Unde ai fost?",
    "— Da nu ţi-o spus lelea Tarsiţa că m’o chemat boieriul la curte ca să-l frec pe picioare?",
    "— Şi l’ai frecat pe picioare toată noaptea?",
    "Catrina se înroşi şi dădu ochii în gios fără a răspunde. Ion sculânduse se apropie de ea.",
    "— Şi-ţi pare rău c'ai fost silită să faci ceiace ai făcut?",
    "— Da de ce să-mi pară rău, răspunse Catrina cu linişte, doară la stăpân am fost !",
    "Acest răspuns era potrivit cu nişte datini înrădăcinate în curs de mai bine de trei veacuri : era lucru firesc pentru Catrina ca roaba să mulţămească poftele stăpânului, ea ştiea că aşa făcuse şi mama şi bunica şi toate rudele ei. Dar dacă lui Ion nici nu-i trecea prin gând să se împotrivească voinții boieriului, luarea femeii lui îl durea amar. Faptul că ea nu împărtășia durerea lui, îi stârni mânia. Pe muierea lui doară se putea răzbuna !",
    "Fără a zice un cuvânt, lo o nuiea de după sobă și se îndreptă spre Catrina. Aceasta voi să fugă, dar el, dintr’o săritură, o ajunse și-i puse mâna stingă în păr, apoi începu s’o croiască fără milă cu nuieaoa, peste umere, peste șăle, peste pulpe, unde o nimerea.",
    "— Am să te fac să-ți pară rău! zicea el necontenit intre dinți.",
    "Catrina se bocia și striga, dar ușa fiind închisă, strigătele ei nu se auziau. In sfirșit Ion azvârli nuieaoa iar după sobă și-i dădu drumul : ea căzu gramadă într’un colț.",
    "Apoi luânduși pușca în spinare el ieși și se îndreptă răpede spre fânațele de pe fața Ciubotariului.",
    "Pe la amiază se afla într'o poiană, lângă un budăiu la care își astâmparase setea și își răcorise obrazul, când văzu că sulgeriul intră calare în poiană venind dela deal. Indată ce zări pe Ion, se îndreptă spre dânsul și, sărind de pe cal, aruncă frâul în mânile țiganului.",
    "— Scoate mâncarea din rafturi, zise Strilea după ce bău cu lăcomie din apa limpede și rece a budăiului. Mi-i de gând se mă- nânc aici sub carpănul cel gros și după masă să trag un somn.",
    "Sulgeriul s’întinse pe iarbă sub carpăn și, îndată ce Ion îi aduse merindele, începu să mănânce cu poftă, povestind tot odată țiganului că venia tocmai din Mateieș unde avea un tamazlâc de vite și descoperise, într’un tău, urma unui urs urieș. Vorbia robului cu liniște, arătându-i aceiaș bună voință ce era deprins să-i arăte.",
    "După ce își isprăvi prânzul, dădu lui Ion rămășițile mâncării, s’întinse pe iarbă, puse șaoa care fusese scoasă de pe cal sub cap, își acoperi fața cu o basma și adormi cu liniștea unui om cu cugetul curat.",
    "Cu toate chinurile ce le suferise, Ion începuse să simtă că era nemâncat de doozeci și patru de ciasuri: rămășițile prânzului boieriului, mai bine de jumătate din merindele din rafturi, fură răpede înghițite.",
    "Acuma era lungit și Ion în niște tufe la vro zece pași de stăpânul său, cu puşca lângă dinsul. Somnul nu voia să se apropie de pleoapele lui.",
    "Innaintea ochilor îi treceau nişte vedenii care par’că-i băteau câte un piron în inimă. Când vedea pe Catrina intrând în acea dimineaţă în bordeiu, cu faţa rumănă şi frumoasă, cu privirea fericită, când era faţă la desmierdările ei cu sulgeriul. Şi sulgeriul dormia dus la câţiva paşi de el, puşca lui Tiron era lângă dânsul şi gândul omorului nici nu trecu macar prin crierul lui. Ramase astfeliu nemişcat, chinuit de vedenii şi de gânduri trei lungi ciasuri, pănă când sulgeriul găsi cu cale să se scoale, să încalece şi să se îndrepte spre curte.",
    "Când în acea seară ajunse la bordeiul lui, aproape de căderea nopţii, găsi iar uşa închisă. Tarsiţa care îl văzuse venind, ii aduse cheia spunându-i :",
    "— Mai dinioarea o plecat ; o chemat-o la curte."
  ],
  "15": [
    "In care vedem ce greu pătimeşte Ion Tiron şi ce sfaturi înţelepte i se dau",
    "Sulgeriul Mihalache, turbat de mânie, sări din pat, în cămeşă, se apropie de fereasta deschisă, bătu în palme şi poronci cu glas tunător ţiganilor care dormiau în cerdac sau sub sură, în curte, să-i aducă pe Ion Tiron la scară şi să pregătească un braţ de nuiele. Catrina nu-i suflase nici o vorbă despre bataia capatată dela Ion, dar vânătăile de pe braţe şi de pe umere spusese povestea în chip destul de lămurit.",
    "— Cine te-o bătut? întrebase sulgeriul mânios şi, la această întrebare, Catrina nu putu decât să răspundă adevărul.",
    "— Lasă că 1-oiu învaţa eu, strigase sulgeriul şi alergase la fereastă.",
    "Când Ion fu adus la scară, sulgeriul a cărui mânie creştea necontenit, îi aruncă ocările cele mai cumplite, poronci să-l întindă gios şi să-l bată pănă când va zice să steie.",
    "Am aratat că Ion nu era iubit de ceilalţi ţigani cu cari se purtase aspru şi fără milă. Costache vezeteul şi Iftime flăcăul lui Grigore Pitarul, cari ţineau vergile în mână, erau oameni pu-ternici ; amândoi primise în aceiaş săptămână, din poronca boieriului şi de la mâna lui Ion, câte cincizeci de nuiele şi rănile lor nu erau încă bine închise. Loviau acuma fără milă, din toată puterea lor. Ion tăcu dintăiu, dar în curând durerea scoase dintrânsul vaiete cari din ce în ce crescură, prefăcându-se după întăia sută de lovituri într’un feliu de urlet sfâşiitor. Costache şi Ifrim începură a simţi osteneală în braţele lor după doo sute de lovituri, urletele lui Ion se făcuse acuma mai slabe, dar din ietacul boieriului poronca de iertare nu răsuna.",
    "Trecură de trei sute de lovituri, Ion acuma tăcea : leşinase.",
    "Ţiganii cari îl băteau, osteniţi şi poate spărieţi de această tăcere, încetară să mai deie în el.",
    "Din ietac tot nu se auzia nimica.",
    "— Cucoane ! Cucoane ! strigă Costache.",
    "— Ce este? se auzi glasul sulgeriului.",
    "— Ion o leşinat, i-am dat peste trei sute de lovituri, zise Costache.",
    "— Daţi-i drumul şi vă culcaţi, răspunse sulgeriul scurt.",
    "Dar Ion era în desăvârşită nesimţire ; îl luară în braţe, îl duseră în bordeiul lui şi îl întinseră pe pat.",
    "Mama Irina şi cu Tarsiţa veniră numai decât, îl desbracară, îi spalară rănile şi le acoperiră cu un strat gros de buruieni tocate şi fierte. In toate bordeiele de ţigani erau strânse câtimi mari de asemene buruieni, căci era aproape zilnic nevoie de ele.",
    "Când Ion îşi veni iar în fire, era ziua mare. Voi să se scoale dar, când încercă să se mişte, dureri cumplite îl pironiră pe loc şi atunci îşi aduse aminte de ceiace s’intâmplase. Tot atunci intră şi mama Irina în bordeiu.",
    "Ea era o femeie de vro şăsezeci de ani, naltă, subţire, cu părul alb ca zapada, iar pe faţa ei se vedeau urmele unei strălucite frumuseţi. Era mătuşa lui Ion, se născuse roabă în casa banului Constantin, dar, în urmă, îşi capatase carte de slobozenie dela alt stăpân. După moartea barbatului ei, ucis de talhari, venise ca cămărăşiţă în casa sulgeriului pe care il ţinuse pe braţe când era copil mic. Avea trecere mare la boier, căci era deşteaptă, ştiea cum să-l apuce şi să-i potolească mânia. Era iubită de ceilalţi robi pe cari nu-i pâra nici odată ci, dimpotrivă, acoperia greşelile lor.",
    "Bătrâna primeni legăturile cu buruieni, dădu lui Ion să beie o fiertură ce o adusese cu dânsa, apoi luând un scăuieş cu trei picioare veni să s’aşăze lângă pat. Oftă, tuşi de vro doo ori, apoi începu să vorbească :",
    "— Măi Ionică, zise ea, pănă acuma te-am crezut un băiet cuminte, dar acuma văd cu părere de rău că eşti un nebun. Se poate să te pui cu boieriul şi să te apuci să-ţi baţi femeia tocmai când boieriul o prins poftă de dânsa ? Ai noroc că boieriul nostru, cu toată iuţimea firii sale, este bun la inimă ! Tată-său, banul Constantin, Dumnezeu să-l ierte, de i-ar fi făcut un ţigan de ai lui una ca asta, ar fi pus să-l bată pănă la moarte.",
    "Doară trupul robului este al stăpânului care poate să-l întrebuinţeze cum vrea. Care-i femeia din neamul nostru care n’ar fi fericită să intre în ietacul boieriului ? Ce mijloc mai bun are un rob pentru a-şi îndrepta soarta decât ca să prindă stăpânul poftă de femeia lui? Numai roabele cele urâte nu văd ietacul boieriului lor.",
    "Bărbatul meu, moşu-tău Simion, Dumnezeu să-l ierte, n’o fost cap sec ca tine şi de aceia ne pricopsisem atât de bine amândoi.",
    "Când ne-am luat eram frumoasă şi banul Constantin mă îndrăgise chiar bine. Cucoana Catinca numai decât pricepuse cum stăteau lucrurile şi era cu privighere mare. Banul nu prea îndrăznea s’o înfrunte, căci moşia Rădeana şi aşazarea cea frumoasă erau ale ei : ne întâlneam mai mult pe ascuns. Banul era darnic, în doi ani cât s'o ţinut de mine, am adunat o mulţime de straie, de lucruri frumoase şi doozeci de galbanaşi şi lui Simion îi mergea bine de tot, numai din când în când îl bătea, când i se întâmpla să strice toate feliurile de bucate dela o masă. Şi ce feliu de bataie, numai vro câteva vergi şi trase cu cruţare, căci vatavul ştia cum stau trebile şi era om deştept. Când nemeria vr’un feliu de bucate mai bine, plouau bacşişurile şi hainele boieriului. La sfârşit se alesese Simion cu şăse anterie şi patru giubele. Ne era mai mare teama acuma ca boieriul să nu prinda poftă de altă roabă, căci ţigance frumoase ca la banul Constantin nu erau aiurea la nici o curte.",
    "Tot cucoana ne-o stricat cuibul la sfârşit. Intr’o zi, boieriul fiind dus Ia Târgul Trotuşului după nişte trebi, cucoana începu să caute un şal care era al ei, dar era întrebuinţat de boier ca brâu, iar el mi-1 dăruise cu doo zile înnainte. O femeie care îl văzuse la mine şi care mă pizmuia, s’apucă şi spune cucoanei. Cucoana vine singură la bordeiul nostru, găseşte şalul în ladă, mă face tălhăroaică, îmi trage singură vro câteva palme, apoi poronceşte să mă întindă gios şi pune pe un vezeteu să-mi tragă cincizeci de bice, şi ce bice ! Vezeteul îmi era duşman fiindcă nu voisem să aud vorbele lui de dragoste, o săptămână întreagă zăcut-am pe brânci. Şi seara, când s’întorsese boieriul, cucoana după ce-1 batjocurise bine îi hotărâse că sau mă vinde îndată sau ea pleacă la Ieşi să ceară despărţenie. Bietul ban era straşnic, de năcăjit.",
    "Dar dă Dumnezeu şi după vro câteva zile vine părintele Nil, egumenul dela mănăstirea Caşinului. Părintele Nil mă cunoştea de mai înnainte şi privirile lui îmi dăduse a înţelege că-i plac.",
    "Cum o auzit dela cucoană că se caută muşteriu pentru mine şi pentru Simion, îndată o zis că-i gata să deie pe noi preţ cât de bun, fiind că-i trebuie un bucatar bun şi o gospodină cu ată. Venise părintele cu o păreche de telegari de toată frumuseţa la un rădvan nou ; telegarii au ramas în grajdiu şi trăsura în şura banului care o trimes pe părinte cu o trăsură a lui la mănăstire, Simion şi cu mine l’am urmat într’o haraba.",
    "Trei ani stat-am la mănăstire, la părintele Nil, unde am dus viaţa unei crăiese. Părintele era om frumos, blând, vesel şi darnic. N’o ridicat macar odată mâna asupra mea. Lui Simion nu cred să-i fi tras zece palme şi numai odată l’o pus gios, la scară, şi o poroncit părintelui chelar să-i tragă vro câteva bice, fiindcă Simion s’îmbatase şi uitase luleaoa în mijlocul unei plăcinte cu carne, tocmai când era ispravnicul de Bacău cu cucoana şi cămăraşul dela Ocnă la masă. Părintelui îi plăceau femeile frumoase avea o mulţime de ţigance în bordeile de pe împrejurul mănăstirii, apoi la dânsul veniau de se spovăduiau mulţime de neveste şi chiar de cucoane de pe moşiile megieşite. Dar la urmă tot la mine s’întorcea şi tot pe mine mă dăruia.",
    "După trei ani, l’o chemat la Ţarigrad de l’o făcut vladică în ţara lui care spunea că-i încunjurată de mare. Cu dânsul n’avea cum să mă ieie: voia să-mi facă carte de slobozenie. Dar cămăraşul Ocnei, Doxache Saul, care era prieten mare cu părintele şi mă vedea bine şi el, s’o rugat de sfinţia sa să ne dăruiască lui, făgăduindu-i că ne va da carte de iertare după trei ani. Părintele o primit, dar când s’o despărţit de mine plângea cu hohote. Pe lângă cei doozeci de galbeni strânşi dela banul Constantin, mai aveam acuma patruzeci şi pe lângă cele doo lăzi cu cari venisem la mănăstire, am mai plecat cu alte trei, mari de tot şi pline de lucruri.",
    "In casa camaraşului nu vedeai bogăţia şi bielşugul dela mănăstire : el nu era nici frumos nici bogat ca părintele Nil, dar nu ne-o mers rău nici acolo. Cuconu Doxache era iute şi mâncam câte o palmă doo din când în când ; pe Simion, la o lună, la şăse săptămâni, trebuia să 1 puie gios, dar pe urmă îi părea rău, pe mine mă dăruia cu câte ceva şi pe Simion îl cinstea cu vin sau cu rachiu sau îi dădea câte o haină. După doi ani o găsit o cucoană văduvă, cu stare, pe care o luat-o de soţie şi noo ne-o dat, la amândoi, carte de slobozenie. Aveam acuma peste optzeci de galbanaşi şi lucruri de umplut un hambar. Am cumparat o casă la Negoieşti şi am deschis într’însa crâşmă. Zece ani petrecut-am acolo în linişte şi cu folos ; ajungeam poate boieri de nu dădea nenorocirea peste noi să ne calce talharii, să omoare pe Simion şi să ne ieie tot ce aveam în casă.",
    "Irina oftă şi tăcu câtva, apoi începu iar :",
    "— Dacă Simion ar fi fost un nebun ca tine, nici nu capatam carte de iertare nici nu strângeam bani ; rămâneam robi şi calici pe viaţă. Dar Simion era un om cu scaun la cap şi îşi dăduse samă că nu pierde nimica dacă treceam prin ietacul slăpânilor, căci parte de mine tot avea. Iar eu, fiind scutită de muncile cele grele, bine ţinută de boieri, bine îmbracată, avea parte de o nevastă mai aleasă decât o roabă de rând, de o nevastă cu mânile şi tălpile moi, ca o cucoană. Ah! ce vremuri bune pentru noi amândoi fost-au cei trei ani petrecuţi la mănăstire ! Imi vine să plâng de dor când gândesc la ele.",
    "Şi bătrâna tăcând, ramase nemişcată pe scăuieş, cufundată în amintirile trecutului ei.",
    "Ion atunci întoarse capul spre dânsa şi întrebă :",
    "— Când vine Catrina? Mi-o luat oare pentru totdeauna?",
    "— Dar prost mai eşti! răspunse bătrâna. Care-i boieriul căruia să-i placă vreme îndelungată aceiaş ţigancă? Ş’apoi ţi-ai şi ales bine pe boieriul nostru? Nu ştii cât îi de schimbător? Peste o săptămână, doo, trei, peste o lună, mult doo, are să s’întoarcă Catrina la tine, mai grasă, mai frumoasă, bine îmbracată, de ţi-a fi mai mare drag să te iubeşti cu ea. Şi cu dânsa or voni poate şi câţiva gălbănaşi.",
    "— Cum, zise Ion cu desnădăjduire, au să treacă zile fără ca s’o văd ?",
    "— Apoi dacă te-ai apucat de nebunii, a cui îi vina ? zise Irina.",
    "Azi dimineaţă boieriul m’o chemat şi mi-o hotărât că Catrina are să şadă de acum înnainte în odaie la mine. Apoi mi-o poroncit s’o ieu în braşovanca cea mică, cu caii cei de dârvală şi s’o duc la târg ca să-i cumpăr de toate, să fie îmbracată ca o giupâneasă, dându-mi şi patru galbeni pentru cumpărături.",
    "Văzând desnădăjduirea care se oglindia pe faţa Iui Ion, bătrâna care era bună la inimă, adăogi :",
    "— Măi Ionică, fii cuminte şi răbdător şi toate s’or întoarce înspre bine. Eu n’am văzut pe boieriul nostru ţinându-se de o femeie, roabă sau cucoană, mai mult de doo săptămâni. Şi acuma, zise ea sculânduse, trebuie să mă duc să mă pregătesc de plecare la târg; Tarsiţa şi cu Frăsina pitariului ţi-or schimba legăturile până la întoarcerea mea.",
    "Ea se duse şi Ion ramase singur, cărnurile lui sfăşiete de vărgi îl dureau rău, dar nu ca înţepăturile cumplite care-i rupeau inima."
  ],
  "16": [
    "Cine era Zamfira",
    "Zamfira era fiica unui calemgiu grec al lui Constantin Mavrocordat şi a unei moldovence frumoase, fata unui boierănaş de curte. Calemgiul, foarte deştept şi harnic, era bine văzut de domn, se bucura de încrederea lui şi începea să facă stare bunişoară când se descoperi că el nu era decât o iscoadă plătită de duşmanii din Ţarigrad ai domnului. Prins asupra faptului de a trimete Ghichuleştilor copiile unor scrisori ale lui Mavrocordat cătră capu-chihaielele lui, fu pus la caznă. Mărturisi toate vicleşugurile, fu osândit la moarte şi spânzurat în aceiaş zi.",
    "Averea câtă o strânsese fu răpede cheltuită de văduva lui care, văzându-se fără mijloace, fu bucuroasă să găsască un negustor, nu prea tânăr, dar avut care, fărmăcat de poziţia ei, o ceru în căsătorie. Din această căsătorie se născură mai mulți copii.",
    "Zamfira, pe care maică-sa n’o iubise nici odată, se văzu nu numai pusă de o parte, dar rău hrănită, lasată să umble în zdrenţe şi silită să îndeplinească pentru maştică-său şi pentru fraţii ei feliu de feliu de slujbe, unele grele şi altele îngiositoare. Şi cu toate silinţile ce şi le dădea avea parte numai de ocări şi de bătăi.",
    "Când atinse vrâsta de cincisprezece ani, nemai putând rabda o asemene viaţă, ascultă minciunile uuui bulubaşă de seimeni care-i făgăduia că o va lua de soţie şi fugi din casa mâni-sa cu dânsul. Fiind părăsită de oştean după trei luni, se dădu în dragoste cu un vatav de aprozi care, după puţine săptămâni, o părăsi spre a se căsători cu o fată bogată. După ce trecu pe rând, în curs de câteva luni, prin braţele unui boierănaş de curte şi prin acele ale unui diac de visterie, deveni iar, pe scurt timp, ibovnica unei calfe de blanar. Când şi acesta o părăsi, se hotărî să intre într’o casă boierească şi, prin mijlocirea unei grecoaice bătrâne, izbuti să fie primită de Smaragda Strilea ca dadacă la copii. Am văzut că nu întârziese să facă pe pofta noului ei stăpân şi că după moartea sulgeresei ajunsese să fie ibovnica de căpetenie a nestatornicului Strilea.",
    "Sulgeriul plăcuse foarte mult Zamfirei la început. De astfel de ibovnic frumos, curat, hazliu şi de soiu nu avusese ea încă parte pănă atunci ; i-ar fi ramas credincioasă dacă Strilea n’ar fi fost atât de cumplit de nestatornic. Zamfira, foarte fudulă de firea ei îşi închipuia că nici o femeie nu se putea măsura cu dânsa în frumuseţă şi în duh. Când descoperi cea dintăi nestatornicie a lui Strilea, cu o ţigancă care se spala odată pe săptămână şi se uita încrucişăt, se simţi nu numai jignită adânc în fudulia ei, dar şi cuprinsă de desgust cătră sulgeriu. Desmierdările lui, de care pănă atunci fusesese atât de flămândă, începură deodată să-i fie neplăcute. Răspundea la ele cu o răceală care, spre marea mirare a sulgeriului, sporia din zi in zi şi alcătui pentru el un temeiu mai mult spre a-1 face să caute despăgubire aiure.",
    "Zamfira ar fi părăsit bucuros pe Strilea şi s’ar fi întors la Ieşi, dar frica de nevoie o ţinea pe loc. Apoi sulgeriul, cu toate că se făcuse acuma mult mai strâns în cheltuielile lui, era foarte darnic cătră dânsa : galbanaşii s’adunau în pungă, hainele şi lucrurile bune în lada ei. Ea deci se hotărâse să răbde pănă la adunarea unei sume mai mari, care s’o puie în stare să-şi aleagă un barbat şi cu care să se căsătorească.",
    "In lunea Paştilor a acelui an, ea se dusese după toacă pănă la via boierească ca să deie soţiei vierului, o nevastă meşteră la cusuturi, nişte cămeşi de borungic ca să i le împodobească cu izvoade de matasă şi cu fluturi. Dar vieriţa fusese chemată pe neaşteptate la o rudă bolnavă şi Zamfira găsise căsoaia închisă. In loc de a se duce deadreptul la curte, se hotărî să facă un încunjur prin vii spre a merge în sat, la altă femeie, cu care se cunoştea. Când ajunse la gardul care împrejmuia viea boierească se sui pe dânsul la un loc unde coama de cătină era mai mică şi mai rară şi sări în viea de alăturea. Nu apucase să facă doi paşi dincolo de gard când doi dulai mari se răpeziră la ea lătrând.",
    "Voi să fugă înnapoi şi să sară iar peste gard în viea boierească, dar piciorul călcându-i în deşert, căzu la pământ lângă gard. Cânii ajunsese lângă ea când s’auzi un glas puternic strigând :",
    "— Gios Şoiman ! Gios Codoman !",
    "Cânii se opriră pe loc şi Zamfira, care se ridicase pe un cot, zări, apropiindu-se cu paşi răpezi, un chip de Făt-Frumos din poveşti, îmbracat ţărăneşte, nalt cât un brad, cu plete şi lungi musteți bălăi cari, precum fără îndoială o gâcit cetitorul, nu era altul decât Andrei Nan.",
    "— Nu te teme, strigă el, cânii n’au să-ţi facă nimica.",
    "Dar Zamfira uitase de câni : ea nu mai avea ochi sau urechi decât pentru frumosul ţaran ; se uită la el fără a gândi macar să se ridice de pe locul unde căzuse.",
    "Andrei când ajunse lângă ea se plecă şi-i dădu mâna ajutând-o să se scoale. O recunoscuse din întăia clipă, căci o zărise adesea dinnaintea curţii sau pe drum, când mergea la vie, dar ştiind că ea este ţiitoarea boieriului, dispreţul ce simţise pentru ea nu-1 îngăduise să se uite mai cu bagare de samă la dânsa. Ramase acuma uimit şi încremenit de frumuseţa ei. Zamfira îşi veni cea dintăiu în fire.",
    "— Ce te uiţi aşa cu ochii holbaţi la mine? zise ea râznd şi încercându-se să facă un pas pentru a se departa de gard. Dar piciorul drept pe care îl stâlcise destul de rău o sili să se sprijine cu mâna stângă de răzăş, ceiace o făcu să adaoge:— Mai bine m’ai sprijini ca să pot ieşi la drum, că mă doare rău piciorul drept.",
    "Fără a răspunde, Andrei trecu în dreapta ei şi-i puse mina stângă sub suoară. Astfel sprijinită fata putu se umble cu destulă uşurinţă.",
    "— Unde ieşim la drum ? întrebă ea după câţiva paşi.",
    "— Pe la poarta viei mele, nu departe de acea a viei boieriului, răspunse Andrei. Ajungem îndată la dânsa, dar oare putevei să umbli de acolo pănă la curte, cu piciorul stâlcit.",
    "— M’oiu încerca, răspunse Zamfira şi de n’ar fi chip, găsi-vom poate pe cineva să-l trimitem la curte ca să deie de ştire să vie o căruţă pentru ca să mă ieie.",
    "Dar când ajunseră la poarta viei, s’întâlniră acolo cu Spiridon vierul care s’întorcea cu căruţa goală, şi vierul propuse numai decât duducăi s’o ducă în căruţă la curte.",
    "Zamfira nu putu decât să primească, deşi i-ar fi fost cu mult mai plăcut să nu se despartă atât de curând de frumosul ei tovarăş a cărui faţă se întunecase vădit când Spiridon făcuse propunerea lui. Privirea ce o îndreptă asupra lui Andrei când carul se puse în mişcare, după ce îi mulţămi pentru ajutorul dat, pironi pe răzăş multă vreme în locul pe care stătea.",
    "Ce să mai zic? Cetitorul o înţeles fără îndoială că această întâlnire o fost punctul de plecare al dragostei dintre Andrei şi Zamfira, că ei s’au întâlnit de atunci din ce în ce mai des şi că în curând îndrăgostiţii ajunseră la culmea fericirii visate.",
    "Zamfira se credea cu desăvârşire stăpână pe simţurile, pe inima şi mintea lui Andrei. Era încredinţată că el nu mai putea trăi de acuma înnainte fără de ea, că nu doria, că nu visa altă fericire decât acea de a-şi duce viaţa nedespărţit de dânsa. Credea că era cu totul înstrăinat de ţăranca lui, cum numia ea pe Safta şi că chiar iubirea pentru copii nu putea să atârne decât uşor dacă era pusă în cumpănă cu iubirea pentru dânsa. Crudă îi fu prin urmare desamăgirea şi mare mânia când văzu că Andrei nu numai este neplecat s’o ieie de soţie şi hotărât să nu se despartă de Safta, dar că el o priveşte pe ea, pe Zamfira, ca nevrednică să-i crească copiii.",
    "Mânia şi durerea i se muieră însă înnainte ca ea ea s’ajungă la curte, căci era încredinţată că Andrei nu va putea trăi fără desmierdările ei, că se va întoarce în curând la ea, cerându-i iertare şi gata să se plece  la toate",
    "cerinţile ei. Era încredinţată că chiar în acea seară avea să audă cele patru şuierături prin cari o chema afară de poarta curţii. Dar in zadar aşteptă pană târziu : nu auzi nimica nici în zilele nici în săptămânile următoare. Durerea i se schimbă în curând în mânie ş’apoi în ură neâmpacată şi în dor aprins de răsbunare împotriva acelui ce o părăsise cu atâta hotărâre. Fudulia înnăscută într’însa, moştenire a sângelui ei grecesc, mândria de frumuseţa, de farmecul ei, erau adânc jignite. Aştepta cu nerăbdare un prilej care să-i înlesnească răsbunarea.",
    "Deşi se mângâiese de mult de părăsirea lui Strilea, aducerea în casă a Catrinei şi trecerea dobândită de această ţigancă pe lângă sulgeriu fu, pentru fudulia ei, o noo rană. Incercă să se poarte faţă de ea ca o stăpână faţă de o roabă, dar se vede că Catrina se jălui sulgeriului, căci acesta spuse Zamfirei, cu cuvintele cele mai aspre, să nu mai îndrăznească să deie vro poroncă Catrinei, căci altfel va avea a face cu dânsul. Apoi era vederat că, în casă, chiar faţă de ceilalţi robi şi roabe, vaza ei scăzuse: poroncile ei nu mai erau îndeplinite atât de răpede şi *-în întregime, ţiganii şi ţigancele nu se mai purtau atât de smerit faţă de ea, surprinsese chiar pe buzele unora cite un zâmbet de milă sau de dispreţ. Ea îi ameninţase cu vergile, îi pârâse sulgeriului, dar acesta nu-i mai dădea nici o ascultare şi, la jălbile ei, răspundea acuma dând din umere. Şi Zamfira cuprinse în aceiaşi ură şi în acelaş dor de răsbunare pe răzăş cu soţia lui şi pe boier cu ibovnica lui."
  ],
  "17": [
    "In care sulgeriul ni redevine simpatic",
    "Sulgeriul s’întorcea dela prisăcile de pe faţa Popenilor în umbletul cel mare al calului : se grăbia căci ciasul mesei trecuse şi-i era foame. Când s’apropiea de jităria dela deal a satului, auzi sgomot mare, răcnete de barbaţi, ţipete de femei şi de copii.",
    "Un cot al drumului ascunzându-i jităria, dădu pinteni lui Daraban care, nerăbdător şi el să se întâlnească mai răpede cu tainul lui de grăunţe, îşi schimbă umbletul întins în fugă. Când trecu de cotitură, priveliştea care se înfăţoşa sulgeriului îi lămuri temeiul sgomotului ce-1 auzise. In acea clipă văzu sărind peste gard, în ogrăzile în cari nemeriau bărbaţi, femei, copii. Drept înnaintea lui fugia un flăcău urmărit de aproape de un buhaiu mic dar îndesat, cu coarnele ascuţite, cu părul închis, aproape negru, în care sulgeriul recunoscu îndată un buhaiu al său numit Negrel, destul de blând de obiceiu, dar care era câte odată cuprins de nişte adevărate toane de furie, foarte primejdioase.",
    "Flăcăul sări peste poarta jităriei chiar în clipa în care îl ajungea buhaiul a cărui coarne se loviră cu putere de chingile porţii. Dacă aceste ar fi fost slabe sau rău legate, lovitura dată le-ar fi făcut fără îndoială bucăţi, buhaiul ar fi pătruns în sat şi cine ştie câte nenorociri s’ar fi întâmplat. Dar chingile fiind de lemn de stejar sănătos, bine legate între ele, poarta ramase întreagă şi buhaiul nu mai reânnoi lovitura, dar s’întoarse pe loc.",
    "Dădu îndată cu ochii de sulgeriu care se afla acuma la vro sută de stânjăni de el. Dobitocul plecă îndată capul în gios pregă- tinduse să se răpadă asupra călăreţului care părea că sboară spre el, iar sulgeriul domolind îndată, cu mâna şi cu pulpele, avântul calului, scoase iute cu dreapta, din tocul ce-i atârna în partea stângă, un pistol.",
    "Nu apucase bine să ridice cucoşul când văzu sărind în mijlocul drumului, la vro treizeci de stânjăni înnaintea lui, de peste gardul viei din marginea stângă a drumului, o fetiţă care purta pe cap un tulpan roş. Fetiţa dând îndată cu ochii de buhaiu, ramase nemişcată în drum, încremenită de frică căci, căci la vederea tulpanului roş, Negrel se răpezise spre ea.",
    "Sulgeriul înfipse pintenii în pântecele calului şi slobozi frâul, Daraban sbură înnainte. Indată ce trecu de fetiţă sulgeriul, printr’o smuncitură puternică asupra zabălii, însoţită de o mişcare a genunchilor şi a pulpelor cari strânseră calul ca un cleşte, opri pe Daraban pe loc şi sări în drum. Braţul drept care ţinea pistolul se întinse în gios, spre fruntea buhaiului de care îl despărţia acuma de abie câteva palme, se auzi o detunătură şi Negrel veni gramadă la picioarele sulgeriului care sări iute în lături şi, svârlind arma descarcată, scoase răpede din toc al doilea pistol întinzându-i tot odată oţelile. Dar buhaiul ramase nemişcat, sulgeriul se plecă şi se uită cu bagare de samă la fruntea dobitocului din care curgea un îngust şivoiu de sânge. Un surâs lumină faţa lui Strilea, gloanţele nemerise drept între ochi şi pătrunsese adânc în crieri.",
    "— Aferim Mihalache, strigă el voios, ai pierdut zece lei cât făcea buhaiul, dar halal de ochitură !",
    "Apoi sulgeriul, după ce băgă pistoalele înnapoi, în toc şi lo iar de frâu calul care, fiind deprins cu împuşcăturile, nu se miş- case din locul în care îl oprise stăpânu-său, se apropie de fetiţa încremenită în drum.",
    "Era albă ca varul, ochii ei albastri erau holbaţi de spaimă şi tot trupuşorul îi era cuprins de tremur. Sulgeriul căruia îi erau dragi copiii în deobşte şi mai ales acei curaţi şi frumoşi, o mângâie pe faţă şi pe cap, zicându-i să nu se mai teamă, căci buhaiul care se răpezise la dânsa, zăcea acuma mort. In curând tremurul încetă, spaima pieri din ochii copilei şi sângele fi reveni în obraz.",
    "— A cui eşti tu, frumuşico ? întrebă sulgeriul cu glasul lui cei mai blând, când văzu că fetiţa îşi revenise în fire şi era în stare",
    "să înţeleagă cuvintele lui.",
    "— A lui Andrei Nan, răspunse ea.",
    "Sulgeriul zâmbi. Gândul că el scapase viaţa copilei unuia din răzăşii de cari nu putuse niciodată să s’apropie şi care totodată era ginerele lui Stan Făcăoariu, a duşmanului celui mai învierşunat ce-1 avea, nu-i era neplăcut. Apoi înţelese îndată că putea trage folos pentru interesele lui din această împrejurare.",
    "— Dar ce făceai tu singură singurică în via părintelui şi ce te o făcut să sari peste gard? mai întrebă el urmând s’o măngâie pe obraz.",
    "— Nu eram singură, răspunse Ileana care îşi recapatase acuma toate minţile şi era de feliul ei foarte vioae şi deşteaptă ; eram cu mama care culege zarzari în via bunicului. Ne o lasat, pe mine şi pe Vasilică, în căsoaia care-i lângă drum şi s’o dus la copacii cari sunt pe deal. Eu, când am auzit vuet şi ţipete, am alergat la gard ca să văd ce este şi neputând vedea nimica din pricina viei, am sărit peste gard, în drum.",
    "In acea clipă se apropieră de ei mai mulţi oameni din sat cari, de pe gardurile lor, fusese martori a întregii întâmplări şi se grăbise să vie să vadă mort buhaiul de frica căruia fugise cu atâta grabă.",
    "Chemând pe doi dintr’înşii, sulgeriul, fără a mai asculta povestirea ce ei o începuse despre primejdia de care scapase, le încredinţă fetiţa spre a o duce măsăi, apoi încălecând se îndreptă spre casă în umbletul cel mare.",
    "Intâmplarea făcu mult sgomot în sat şi mult sânge rău Făcăureştilor. Renumele de îndrăzneală a sulgeriului, meşteria lui ca călăreţ şi trăgător neântrecut crescură. Oamenii începură să zică pe toate cărările ca în zadar se pune satul cu un barbat atât de vrednic şi se adună bani pentru judecata cu dânsul, căci, la urma urmei, tot a lui are să fie izbânda. Iar în duminica următoare, Andrei Nan cu Safta şi cu amândoi copiii, veniră la curte cu tustrei argaţii plecaţi sub povara poclonului ce-1 aduceau : purcei, curcani, răţi, gâşte, găini, oo, unt, brânză şi câte altele."
  ],
  "18": [
    "Un soţ nenorocit",
    "Vlad Catana sau Vlad Ungureanul cum i se mai zicea era dușman neâmpacat al sulgeriului, poate mai neâmpacat chiar decât Stan Făcăoariu. El era un Român din Comitatul Turdei, în Ardeal, fiu de ţaran sarac şi, pănă la vârsta de doozeci de ani, fusese cioban la stâna satului în care se născuse. O sfadă cu baciul şi o bataie zdravănă cu acesta îi dădu îl făcu să fugă din sat şi să se ducă de bună voie la oaste. Ramase ostaş cincisprezece ani, luând parte la răsboiul nenorocit purtat de Austria cu Frideric al Prusiei, în urma căruia Impărăteasa pierdu Silezia. Vlad având dela început purtări bune, învăţând puţină carte şi dând număroase dovezi de vitejie, obţinuse în curând băţul de caprar şi, la începutul răsboiului de şapte ani, fusese înnaintat zugführer sau subofiţer. Primi o lovitură de baionetă în piept, chiar la cea dintăiu lovire cu Prusienii şi această rană îl slăbi într’atâta în cât fu congediat cu o mică pensie. Veni să s’aşăze în satul lui, unde tată-său murise de curând, lăsându-i o căsuţă şi prea puţin pământ. Impotriva tuturor aşteptărilor, câteva luni de linişte îl îndreptară cu desăvârşire şi era pe cale să facă demersuri spre a fi reprimit sub steag, când privirile galeşe ce-i aruncau de câte ori îl întâlniau, frumoşii ochi negri ai unei fete de fruntaş îl fărmăcară şi schimbară pornirile lui răsboinice în altele mai blânde. Gradul şi pensia cu care fusese congediat cât şi purtarea lui cuviincioasă făceau dintr’însul un ginere dorit de gospodarii cei mai de samă. Obţinu cu înlesnire mâna fetei iubite şi, pe lângă acea mână, pământ bun de hrană, o păreche de boi, patru vaci, un cal şi cincizeci de oi. Trăi doi ani fericit şi având sorţi să devie unul din gospodarii cei mai înstăriţi din sat, dar nenorocirea îl pândia.",
    "Stăpânul satului era un nemeş tânăr, frumos şi iubitor de muieri. El se lăuda că, cale de o zi împrejurul curţii lui, nu scapase de el nici o nevastă sau fată frumoasă şi barbaţii îşi păziau femeile de el ca de Turci sau de Tatari. Vlad însă care avea deplină încredere în soţia lui nu avea nici o grijă în această privinţă, iar Marioara se arătă supusă şi iubitoare cătră soţul ei, nedându-i nici cel mai mic prilej de nemulţămire sau de bănuială. In al treilea an, la vremea coasei, Vlad îşi strângea finul cu ajutorul altor oameni şi aştepta să vie Mărioara cu mâncarea, când o babă a cărei casă se află lângă a lui, trecând pe la acel loc, îl chemă deoparte şi-i spuse că, dacă se grăbeşte să meargă acasă, va găsi pe soţia lui petrecând cu nemeşul.",
    "lntăia lui mişcare fu să nu creadă, să izgonească pe babă, înjurând-o şi ameninţând-o că o va strânge de gât, dar de abie se departase baba dând din cap, şi bănuiala îl cuprinse. Spunând oamenilor că merge spre a ajuta pe Mărioara s’aducă mâncarea, se îndreptă răpede spre sat. Pentru a ajunge mai curând trecu prin ogrăzile mai multor oameni, sărind peste garduri. Când ajunse la casa lui, găsi uşa închisă : puse umărul şi împingând în blăni cu putere făcu ca uşa să sară din ţâţâni. Priveliştea care i se înfățoşă nu-i lăsă nici o îndoială atât despre adevărul celor ce-i spusese baba cât şi despre necredinţa de bună voie a soţiei lui atât de mult iubită.",
    "O furie oarbă îl cuprinse ; punând mâna pe o bardă atârnată de un cuiu, se aruncă asupra nemeşului. Acesta sărise de pe pat, buimac în urma sosirii neeşteptate a soţului batjocurit şi, înţelegând că de astă dată are a face cu un barbat hotărât să răsbune ocara ce i se făcuse, căută din ochi pistolul pe care, încrezător în puterea uşii, îl depusese pe masa departată de pat. Dar înnainte ca el să se fi putut apropie de armă, barda purtată de un braţ vânjos se abătea asupra scăfârliei nemeşului intrând într’însa pănă la urechi. Sângele ţişni asupra Iui Vlad şi asupra Mărioarei care rămăsese încremenită în picioare lângă pat, iar leşul nemeşului căzu la pământ şi sângele care ieşia din capul spart făcu îndată un lac roş pe podele. Apoi, întorcându-se spre muierea care rămânea nemişcată, îi strigă :",
    "— Ticăloaso ! şi ridică iar barda asupra ei.",
    "Dar înnainte ca el s’o fi lovit, ea căzu la pământ cu mânile întinse şi ramase acolo lungită. Vlad era s’o lovească, aşa cum se afla, întinsă gios, dar prin crierii lui trecu deodată o bănuială :",
    "— A murit de frică !",
    "Şi plecânduse asupra ei, o întoarse cu fața în sus. Faţa şi mânile i se făcuse albe ca varul, din gură îi curgea un mic şivoiu de sânge. O pipăi, ea ramase nemişcată, apropie urechea de pieptul ei, inima nu bătea. Mai aşteptă câteva clipe şi apoi o pipăi din nou : trupul ei se făcea ţăpân şi se răcea.",
    "Indată ce se încredinţă că o murit, orice ură împotriva ei pieri din sufletul lui ; uită ocara ce-i făcuse pentru a-şi aduce aminte numai de zilele fericite petrecute cu dânsa : o jale cumplită îl cuprinse.",
    "Dar vederea sângelui nemeşului care curgea spre trupul Mărioarei îi aduse aminte că făcuse moarte de om, că ucisese pe stăpânul satului şi că numai o fugă grabnică îl putea scapa de caznă şi de moarte cumplită, pe roată. Dorul de a-şi pastra viaţa, înnăscut în om, îl făcu să ieie de sârg toate măsurile pentru a pune această viaţă la adăpost. Işi schimbă răpede hainele pline de sânge, lo pistolul nemeşului pe care îl ascunse în sân, merse la şopronul sub care se afla calul, puse răpede şaoa pe dânsul apoi, ieşind pe poartă afară, încăleca, străbătu satul la umblet şi, îndată ce se văzu dincolo de jitărie, goni spre pădure.",
    "După trei zile ajunse în Moldova, la Prisacani. Aici vându calul şi părânduise că este încă tot prea aproape de locul groaznicei lui fapte, se tot scoborî spre Ţara de gios, întâmplarea il aduse în Tămăşăni. Aici banii împuţinânduise, începu să lucreze cu ziua pe la răzăşi rămânând peste iarnă în sat, la un răzăş care se trăgea din Roşca. Acel răzăş avea o soră, văduvă fără copii, femeie voinică şi plăcută care, pe lângă partea ei de moşie, avea vie bună o prisacă cu cincizeci de stupi, doi boi, trei vaci, vro cincizeci de oi şi câteva capre.",
    "Vlad se arătă, precum şi era, un om vrednic, cinstit, priceput la treabă şi cu scaun la cap. El ştiu să câştige pe lângă prietenia lui Ion a Irinei, aşa se numia răzăşul la care se oploşise, şi dragostea vadanei : nunta se făcu după Ispas. Insă înnainte de nuntă Vlad se dusese la Popa Gheorghe, îi mărturisise fapta grea ce o săvârşise cerându-i deslegare de pacat.",
    "Dusese casă bună cu Stana vreme de mai bine de patru ani. Ea era o femeie harnică şi gospodină şi-i hărăzise doi băieţi de gemeni, voinici şi frumoşi după cari Vlad se prăpădea. Ungureanul trăia bine cu tot satul căci, precum am spus, era un om cuminte, credincios cătră cuvântul dat, nehărţăgos, îndatoritor cătră ceilalţi săteni, supus şi cuviincios cătră preot şi nelipsit dela biserică în zilele de duminecă şi de sărbătoare. In gâlcevile satului cu boieriul ţinea cu oamenii, dar îl găsiai totdeauna printre acei cari îndemnau la pace şi la rabdare.",
    "Insă cu un an înnainte de întâmplările cari alcătuesc şirul povestirii de faţă, în vremea culesului popuşoilor, traiul lui cel bun cu Stana lo sfârşit. Intr’o zi se dusese să strângă fânul în lunca dela gura Pietrosului Mare, iar pe Stana o trimisese la vie să culeagă nişte cireşi târzii de cari aveau vro zece copaci. O ploae răpede îl făcuse să s’întoarcă acasă dela jumătate de cale şi să desjuge boii. După încetarea ploii se mai învârtise prin ogradă, se dusese să vadă copiii pe cari Stana îi lasase la o rudă din apropiere, apoi, neavând ce face, se duse şi el la vie s’ajute nevestei la cules cireşile. Căutând-o prin vie şi negăsind-o se îndreptă spre căsoae unde, spre mirarea lui, găsi calul sulgeriului legat de un stâlp dela gârliciul pivniţii. Cuprins de o presimţire cumplită şi grăbinduse să împingă uşa care nu era încuietă, găsi pe Stana în braţele sulgeriului. Scoase cuţitul din brâu şi, cu un strigăt de furie, se aruncă asupra lor. In mânia lui nu văzu o bortă în drumul lui, băgă piciorul într’însa şi căzu gios. Intr’aceiaş clipă se şi ridică iar, dar sulgeriul era de astă dată în picioare înnaintea lui. Când Vlad ridică cuţitul ca să-l lovească, sulgeriul îi prinse braţul cu stânga lui şi i-l suci atât de tare în cât Ungureanul scăpă un strigăt de durere şi cuţitul din mână. Sulgeriul fără a-i slăbi braţul cu stânga, ridică de pe gios, cu dreapta, o nuiea groasă, de corn care fusese menită să slujască ca cerc de balercă şi începu să croiască cu dânsa pe Vlad peunde îl nemeria. In zadar încercă Catana cu mâna stângă să desprindă pe acea a sulgeriului de pe braţul lui înţăpenit de durere: mâna lui Strilea părea un cleşte de fer. Sulgeriul încetă să lovească numai după ce braţul îi obosi.",
    "— Stano, zise el atunci femeii urmând a ţinea sucit braţul lui Vlad, ieşi de aici şi du te la neamuri, căci altfel are să fie rău de tine.",
    "Stana se grăbi să iasă din căsoae şi să o ieie la fugă spre sat. După ce ea se depărtă, sulgeriul lăsă braţul lui Vlad şi, dându-i brânci cu dreapta, îl făcu să sboare pe uşă şi apoi să cadă gios la pământ, la trei stânjăni de căsoae. Strilea ridică pălăria care-i rămăsese gios, ieşi la rândul lui şi, ducându-se la cal, desprinse frâul de stâlpul la care era legat şi încălecă. Vlad acuma se ridicase şi el dar rămânea nemişcat, cu braţul amorţit, cu trupul stâlcit, cu inima sfăşietă de furie, de ură, de durere şi de ruşine, cu privirea rătăcită, cu dinţii scârşnind.",
    "— Dacă vrei să te mai pui cu mine, îi zise sulgeriul, poftim ! Să ştii că sânt gata să încep din nou oricând.",
    "Dar Ungureanul nu era în stare să înţeleagă aceste cuvinte şi înfăţoşarea lui era atât de cumplită, în cât chiar se simţi cuprins de remuşcare, îi păru rău de cele ce s’întâmplase şi se grăbi să se depărteze.",
    "Sulgeriul avuse parte de desmierdările Stanei îndată după văduvia ei, dar în curând o uitase cu desăvârşire ; zărind-o acuma din întâmplare într'un cireş şi vederea ei stirnindu-i din nou poftele, intrase în vie, o făcuse să se deie gios din copac şi să intre în căsoae. Ea era departe de ă fi o femeie desfrânată, nu păcătuise cu altul decât cu boieriul, dar acesta o găsia acuma într'o clipă în care era slabă de înger şi fără voinţă.",
    "Mari fură pe urmă căinţa şi durerea ei, căci întâmplarea ajunsese la cunoştinţa satului întreg. Toate neamurile îşi puseră silinţile pentru a face pe Vlad să ierte pe Stana şi s’o ieie înnapoi.",
    "El era nebun de durere văzânduşi casa necinstită şi fericirea nimicită pentru a doua oară din pricina poftelor necurate ale unui boier. Şi de astădată, departe de a-şi fi răsbunat ocara, mai suferise şi ruşinea de a fi fost bătut în chip atât de crud. Nu voia să audă de împăcare, părăş casa care era a ei, hotărât să se despartă şi apoi să se călugărească. Dar părintele Gheorghe înţelese în curând că iubirea lui pentru copii era atât de mare încât printr’însa se putea izbuti ca inima să i se moae şi cătră soţia care-i greşise într’atâta. După lungi silinţi preotul ajunse să-i stoarcă iertarea şi să-l înduplece să s’întoarcă acasă. Dar fericirea de altă era dusă pentru totdeauna, Vlad era acuma tăcut şi aspru faţă de nevastă şi nu arare ori i se întâmpla să ridice mâna asupra ei, deşi ea se silia din răsputeri să nu-i deie prilej de nemulţămire. Iar în inima lui fierbiea împotriva sulgeriului o ură cumplită, neâmpăcată şi neândurată. In sfaturile satului, n'avea acuma Stan Făcăoariu susţiitor mai învierşunat, mai gata să susţie toate măsurile propuse de el, să cheltuească şi să se ostenească pentru a răpune pe boier decât Vlad Catana."
  ],
  "19": [
    "O femeie inimoasă şi un mişel",
    "Prisaca lui Andrei Nan, cea mai frumoasă din câte se aflau pe Tămăşăni, era aşazată în hliza curăturilor, pe coasta Ciubotariului şi pe pământ dat de zestre Saftei de cătră părinţii ei. Această prisacă cuprindea mai bine de treisute de stupi, şură, temnic, bordeiu pentru prisacar şi era împrejmuită cu un gard de nuiele, nalt de şase palme. Această hliză se hotăra la deal cu alta, mult mai îngustă, a lui Radu Irofti, care o despărţia de pământul lui Strilea. Sulgeriul avea şi el aici o prisacă cu vro doo sute de stupi, şură şi bordeiu de prisacar, dar neângrădită. Prisacariul lui Andrei, un moşneag foarte priceput în tot ce se atingea de meseria lui, dar, de oarece slujise încă pe tatăl Făcăoariului, ajuns la adânci bătrâneţe, era foarte slab. Insă Saftei îi plăcuse mult, încă de când era’ copilă, creşterea albinelor şi ea învăţase acest meşteşug în chip foarte temeinic dela bătrânul Manole, astfeliu se numia prisacarul şi, de vro doi ani de când slăbise mai cu samă acesta, se îndeletnicia mai mult ea cu prisaca. Fiind o femeie voinică şi harnică, se răpezia calare mai în fiecare zi, când dimineaţa când după amiază, adesea şi de doo ori pe zi, la prisacă, stătea doo trei ceasuri, ajuta pe Manole să facă ceiace era mai greu de făcut şi apoi se ducea acasă la altă treabă.",
    "Radu Irofti se apucase să-şi cosască fânaţul de pe faţa Ciubotariului şi treaba îi mergea încet, căci nu prea avea cine să 1 ajute şi de firea lui era moale la muncă. Legase prietenie cu Manole şi Safta când venia la prisacă îl găsia adesea acolo, ajutând moş- neagului sau stând de vorbă cu el. Privindu-l ca pe un duşman al tătâne-său, la început se uita mai mult rău la el şi nu vorbia cu dânsul, dar Radu făcânduse că nu vede şi nu înţelege se silia să se facă bine văzut de ea, făcându-i feliu de feliu de slujbe şi de îndatoriri : tăind lemne, cărând apă, aducând cofe de fragi şi de bureţi. Safta văzându-1 în fiecare zi, se deprinsese cu dânsul, îl privia acuma fără desplăcere, vorbia cu el şi asculta bucuros glumele şi poveştile lui, căci Radu era bun de gură şi hazliu.",
    "Intr’o după amiază, Safta zăbăvi mai mult decât de obiceiu la prisacă, unde Radu, cu znoavele lui, o făcuse să râdă cu multă poftă. Când ea plecă, el plecă cu dânsa zicând că are s’o însoţească pănă la drumul mare, în Pârăul cu Raci. Merse lângă cal, urmând să glumească, dar când ajunseră în ţihla deasă prin care te scoborai la pârău pe o cărare îngustă, într’un ochiu mic de poiană, aruncă braţul împrejurul ei, o ridică de pe cal, apoi o strânse la piept cu putere şi-i acoperi faţa cu sărutări.",
    "Safta, surprinsă de fapta lui neaşteptată, ramase întăiu înmărmurită, dar sărutările cu cari îi ardea obrazul o făcură să-şi revie curând în fire. Pe lângă că era naltă şi voinică, apoi mânia îi îndoi puterile : se smunci deodată cu atâta putere în cât Radu, slăbănog din fire şi slăbit pe deasupra de viaţa de ticălos ce-o dusese, fu silit să desprindă braţele dimprejurul mijlocului ei. Dreapta Saftei nu scapase nueaoa cu care iuţia mersul greoiu al Balanei : dându-se înnapoi cu un pas, croi pe Radu de doo ori peste obraz, apoi sări râpede pe iapa care rămăsese pe loc păscând iarba din poieniţă.",
    "Radu care, încredinţat din pricina bunavoinţii cu care Safta asculta glumele şi znoavele lui, că va avea parte de o biruinţă uşoară, rămăsese uimit de opunerea ei hotărâtă şi de puterea cu care se smuncise din braţele lui. El era o fire de mişel. Durerea pricinuită de cele doo lovituri zdravene ce i se croise peste obraz, în loc de a i stârni mânia, îl muieră şi mai tare, făcându-l să se deie la rândul lui cu un pas înnapoi şi să-şi ascundă faţa cu braţele spre a o apara de alte lovituri.",
    "— Mişelule! îi strigă ea luând dârlogii în mâni şi silind iapa prin lovituri de călcăie şi de nuiea, să se depărteze la trăpegior, am să te spun lui Andrei ca să te ciomăgească după cum ţi se cuvine !",
    "Radu, plin de ciudă împotriva acelei care îl umilise într’atâta, se duse ruşinat la coliba ce şi-o făcuse pe hliza lui. Ameninţarea Saftei, să-l spuie lui Andrei, nu-l neliniştea de loc : era încredinţat că, de ruşine, ea va tăcea, cum mai tăcuse şi alte neveste cu cari se purtase la feliu.",
    "Dar se înşăla tare. Indată ce Andrei sosi acasă, Safta se grăbi să-l puie în cunoştiinţa batjocurii ce o suferise şi a doua zi, când Radu ieşia din colibă, târziu, după obiceiul lui, pentru a începe să întoarcă brazdele cosite în ajun, se văzu faţă în faţă cu Andrei care tocmai atunci se dădea gios de pe cal şi venia spre el. Radu avu o presimţire rea, picioarele i se muieră.",
    "Urieşul, care ţinea în mână o nuiea de corn lungă de cinci palme şi groasă de un deget bun, se opri în faţa lui.",
    "— Ticălosule, zise el, cum ai îndrăznit tu să pui mâna ta spurcată pe nevasta mea? Am să-ţi plătesc preţul care se cuvine neobrăzării tale şi, fără a mai sta la gânduri, apucă cu stânga de ceafă, pe Irofti care pe lângă el părea un puiu de vodaproste, şi ridicându-l în sus, parc’ar fi fost o pană, începu să-i tragă cu nuieaoa, peste umere, peste spete, peste şăle. Radu urla de durere, dar Andrei încetă să lovească numai când se simţi obosit. Atunci, fără a laşa nueaoa din mână, apucă cu dreapta pe Irofti de chimir şi, făcându-şi vânt, îl aruncă pe o căpiţă de fân care se afla la vro patru stânjăni de el.",
    "— De vei mai îndrăzni să te apropii de Safta la o departare mai mică decât acea care mă desparte acuma de tine, să ştii că nu mai las întreg căpeţel de piele pe trupul tău, zise Andrei, apoi încălecând iar, plecă spre prisaca lui.",
    "Ameninţarea lui Andrei fu pierdută pentru Radu care leşinase.",
    "Cine ştie cât ar fi ramas acolo în nesimţire dacă prisacariul lui Strilea, a cărui prisacă precum am zis se află ceva mai la deal, n’ar fi văzut de departe toată întâmplarea. El, după ce plecă Andrei, văzând că Radu nu se mişcă, venise la el şi-l găsise fără cunoştinţă.",
    "Prisacariul, care se numea Solomon, era un ţigan bătrân care în tinereţe slujise în mai multe curţi boiereşti şi venise în stă- pânirea banului Constantin mai târziu, prin schimb. Ştind cum se trezesc oamenii căzuţi în nesimţire, merse la prisacă de unde lo doo cofe de apă şi, după ce turnă una întreagă, în răstimpuri, pe capul lui Radu, acesta începu să-şi revie în fire.",
    "Loviturile lui Andrei fusese atât de grozave în cât Radu zăcu cinci zile în coliba lui, pe gramada de cetină ce-i slujia de pat : de abie a şăsa zi putu să steie în picioare, şi să facă câţiva paşi.",
    "Dar, în acest timp, la ura neâmpăcată ce o hrănia în inima lui împotriva întregului neam al Făcăoarilor şi mai cu deosebire împotriva lui Stan, veni să s’adaoge o ură şi mai învierşunată, un dor de răsbunare şi mai aprins împotriva ficei şi ginerelui acestuia, cari îl umilise într’atâta. Din clipa în care îşi revenise în fire îşi jurase să li întoarcă ocara cu prisos.",
    "Intâmplările povestite mai sus pusese capăt prieteniei dintre Radu Irofti şi Manole prisacariul lui Andrei; ei nu se mai întâl- niau de loc, în schimb însă cel dintăiu şi prisacariul lui Strilea se făcuse prieteni nedespărţiţi. Radu făcea acuma lui Solomon aceleaşi slujbe ce le făcuse pănă atunci lui Manole; mânca şi dormia la ţigan şi dacă cineva ar fi trecut pe la miezul nopţii pe lângă bordeiul prisăcii boiereşti, ar fi auzit fără îndoială glasurile lor.",
    "Când erau trei zile pănă în Sfântu Ilie, sulgeriul veni de dimineaţă să-şi vadă prisaca pe unde nu mai dăduse de mai bine de doo săptămâni.",
    "Când descălecă, dădu cu ochii de Radu Irofti, pe care nu-1 văzuse pănă atunci.",
    "— Cine eşti tu? întrebă el.",
    "— Radu Irofti.",
    "— Am auzit de tine, eşti fiul lui Ifrim, care şi-o vândut toată moşia Iui Stan Făcăoariu, după ce te-o izgonit din casă. Ai fost bejănar zece ani. Unde umblat-ai pănă acuma?",
    "— Am fost prin lume pentru ca să-mi pot agonisi traiul. Stan Făcăoariu o pus pe tata să mă izgonească din casă pentru ca să poată pune mâna mai cu înlesnire pe pământul nostru. Când m’am întors, sânt acuma vro cinci săptămâni, am găsit pe tata mort de mult şi pământul vândut Făcăoariului pentru câţiva lei.",
    "Dar eu apucându-1 să mi-1 deie înnapoi, el mi l’o lasat pănă în ziua de Sfinţii Imparaţi a anului ce vine, şi dacă în acea zi îi voiu întoarce banii ce i-o dat pe pământ, pământul să rămâe al meu pentru vecie. EI s’o hotărât la acest pas nu de frică de pacat, ci mai ales pentrucă se temea ca răzăşii cei saraci, cari de mult au ciudă pe dânsul, să nu se despartă de el şi să nu-1 mai urmeze în judecata cea noo ce el, fraţii lui şi popa Gheorghe vor s’o pornească împotriva dumitale.",
    "— Şi crezi că vei izbuti să aduni acei bani pănă la vară? întrebă sulgeriul care ascultase vorbele lui Radu cu o vădită bagare de samă.",
    "— Dacă nu voiu izbuti, răspunse Radu, uitându-se în ochii sulgeriului, voiu vinde moşia altuia, care mi-a da preţ mai bun.",
    "— Să ştii că sânt şi eu muşteriu, se grăbi să zică sulgeriul, şti că sânt gata să-ţi dau preţ bun căci bucata asta a ta este chiar alăture de mine. Să nu vinzi fără a mă întreba. Apoi sulgeriul se duse cu Solomon să încunjure prisaca şi să numere stupii: Radu îi urmă la câţiva paşi. Când sulgeriul s’întoarse spre bordeiu, Irofti zise:",
    "— Frumoasă prisacă ai cucoane şi la bun loc.",
    "— S’ar face şi mai frumoasă cu bucata ta, răspunse sulgeriul.",
    "— Şi dacă pe lângă bucata mea te-ar ajuta Dumnezeu să pui mâna şi pe acea ce o are de zestre, dela Stan Făcăoariu, Andrei Nan, ai avea un loc de prisacă care ar plăti cât o moşie.",
    "— Ştiu, răspunse sulgeriul; prisaca lui este mai aproape de apă şi are fânaţ mai bun şi decât a ta şi decât a mea. An ţerţ, am adus aici acelaş număr de stupi care-l avea atunci Andrei, o sută cincizeci; ai lui trec acuma de trei sute şi ai mei sunt numai doo sute şi zece. Li prieşte în înfundătura aceia mult mai bine decât aici mai la deal. Dar cum să scoţi acea bucată din mâna lui? El nu ţi-ar da-o, nici dacă i-ai acoperi-o cu galbeni.",
    "— Şi ce mi-ai da mie oare, întrebă atunci Radu, dacă eu te aş pune în stăpânirea ei fără ca să cheltueşti macar un ban?",
    "— Ai poate pe dânsa hârtii? întrebă sulgeriul care tresărise la întrebarea lui Radu. Ţi Ie cumpăr!",
    "— N’am hârtii, dar ştiu un mijloc care l’ar putea sili să cadă în genunchi înnaintea dumitale şi să te roage să iei prisaca.",
    "— Care mijloc? întrebă sulgeriul.",
    "— Iartă-mă, cucoane Mihalache, mijlocul meu nu ţi-l pot destăinui, dar, dacă primeşti, nu va trece săptămâna şi Andrei Nan a fi gata să-ţi iscălească orice zapis îi vei cere, prin care să-ţi vândă pe preţ de nimica nu numai prisaca de devale, dar câtă întindere din moşia lui îi voi. Şi aceasta fără înşălătură, pe sfânta dreptate.",
    "— Eşti poate vrăjitor? Cunoşti farmeci? zise sulgeriul necrezător. Şi cât îmi ceri tu spre a aduce pe Andrei Nan la asemene pas?",
    "— Ocrotirea dumitale pentru rămăşiţa zilelor mele, răspunse Radu.",
    "Sulgeriul ramase pe gânduri. Pricepea el doară că mijlocul ce era să-l întrebuinţeze Radu spre a sili pe Andrei să-i vândă prisaca numai curat nu putea să fie. Dar codul de morală al boierimii din a doua jumatate a veacului al optsprezecelea îngăduia unui boier întrebuinţarea, spre a face o moşie din bucăţi răzăşeşti, a unor mijloace cari, astăzi, ar aduce pe acel ce s’ar folosi de ele în faţa tribunalelor şi chiar în acea a curţilor cu juraţi.",
    "Sulgeriul Mihalache, dacă era bun la inimă, de o fire deschisă şi neplecată cătră vicleşug, era lacom de pământ ca mai toţi boierii de atunci şi împărtăşia părerile obştiei lor în privinţa mijloacelor de întrebuinţat spre a-şi întinde hotarul. Intre acea lăcomie de pământ şi firea lui iubitoare de calea dreaptă, se dădu în cugetul lui, o scurtă luptă, din care lăcomia ieşi răpede învingătoare.",
    "— Ia n’ascultă, măi Radule, zise el rupând deodată tăcerea, cu mine să nu te joci. Dacă eşti în stare să faci precum te lauzi, te-i bucura nu numai de sprijinul şi de ocrotirea mea, dar şi de alte foloase.",
    "Dar dacă vrei să ţi baţi joc de mine, rău ţi ai ales omul şi vai de ciolanele tale, că puţine parale vor face ele dacă nu te ţii de cuvânt. Mai bine nu te apuca şi să ştii că nu vreu să fiu târât de tine în vro uneltire mârşavă: de vei fi prins cu vicleşug, tu vei trage pedeapsa!",
    "— Peste o săptămânî, prisaca lui Andrei Nan are să fie a dumitale, de nu îţi sânt în mână, poţi să mă baţi şi să mă globeşti cât ţi a plăcea. Şi această faptă are să fie, nu o nedreptate sau o asuprire, dar o milă făcută de dumneta răzăşului.",
    "— Sântem înţeleşi, zise sulgeriul încălecând, de azi într’o săptămână sau vei primi dela mine o mulţămire frumoasă sau pielea ta va fi dubită de harapnicul meu.",
    "— De asta nu mă tem, zise Radu, punânduise în cale spre a-1 opri pe Ioc. Te rog, cucoane, fă-mi un bine de pe acuma: împrumută mă de mâni, pe o săptămână, cu un car şi cu o păreche de boi ca să pot să-mi strâng finul şi să car nuiele şi spini pentru a îngrădi stogul.",
    "Sulgeriul se uită câtva în ochii lui, apoi zise:",
    "— Bine, vină deseară la curte să iei carul şi boii.",
    "Pentru înlesnirea înţelegerii celor ce vor urma, trebue să lămuresc că Radu Irofti ştiea că bătrânul Manole ceruse şi primise dela stăpânii lui învoire ca, de Sfântul Ilie, să meargă la Rădeana unde se făcea iarmaroc de acea sărbătoare spre a ajuta pe un nepot de fiică a lui să prefacă o păreche de boi. Mai aflase că Safta era hotărâtă să nu însoţească pe Andrei la Rădeana în aceiaş zi, dar să vie de dimineaţă la prisacă, cu carul cu boi, cu copiii ei şi cu patru fete din sat cari să culeagă smeură şi cu un argat al lor, un flăcăoandru de şaptesprezece ani; acesta era menit să îngrijească de boi, dar fără îndoială şi el avea să se ducă cu fetele după smeură. Safta avea să s’întoarcă în sat numai târziu, aproape de asfinţitul soarelui.",
    "Când se dusese la curte să ieie carul şi boii făgăduiţi de sulgeriu, Radu ceruse să vorbească acestuia şi-i spusese că Solomon se roagă să fie învoit a merge şi el de Sfântul Ilie la Rădeana şi că el, Radu va păzi prisaca în lipsa lui, ceiace sulgeriul încuviinţase îndată."
  ],
  "20": [
    "Uneltirea",
    "A doua zi după Sfântul Ilie sulgeriul isprăvise prânzul şi, aşazat turceşte pe pat, sorbia din filigeanul de cafea când Culiţă intră cu ciubucul aprins din luleaoa căruea ieşia, de sub căimac, o şuviţă de fum şi spuse că Solomon o venit dela prisacă şi cere să-i vorbească numai decât având a-i spune lucruri de samă.",
    "Sulgeriul poronci să-l cheme în odae.",
    "— Ce veste poveste, Solomoane, întrebă Strilea pe ţigan care se bucura la el de o deosebită trecere şi încredere.",
    "— Ce să fie, cucoane, zise scărpinându-se în cap ţiganul care rămăsese la uşă, iea nu-i bine.",
    "— Pentru ce nu-i bine ?",
    "— Lumea-i plină de talhari.",
    "— Aista-i un cântec vechiu cât dânsa, zise sulgeriul, dar ce te face să-ţi aduci aminte de dânsul tocmai astăzi?",
    "— Eu ţineam pe Andrei Nan şi pe soţia lui drept oameni de treabă, urmă ţiganul şi văd că ei sânt numai nişte hoţi.",
    "— Dar ce au făcut? Vorbeşte mai lămurit, măi ţigane, strigă sulgeriul care începuse să piardă rabdarea.",
    "Ţiganul căzu în genunchi şi lacrimile izbuhniră din ochii lui.",
    "— lartă-mă cucoane, bătrâneţile mi-au slăbit ochii şi mintea şi n’am fost în stare să apăr cum se cuvine averea dumitale!",
    "— Dar ce este? Ce s’o întâmplat? strigă sulgeriul sărind de pe pat.",
    "— S’o întâmlat că Andrei Nan şi cu femeia lui, de câte ori au câte un stup slab în prisaca lor, îl ieau şi-l duc într’a dumitale, unde îl aşază în locul altuia, ales dintre cei mai de frunte, pe care îl ieau şi îl duc în prisaca lor, aşăzându-l în locul celui slab.",
    "— Şi cum de îngăduit-ai tu asemene lucru? răcni sulgeriul cuprins de mânle, pentru ce oare te ţin eu pe tine acolo şi pentru ce te hrănesc eu, netrebnicule? Am să te fac să-ţi dai sufletul sub biciu!",
    "Şi sulgeriul bătu cu putere din picior!",
    "— Ai toată dreptatea, răspunse Solomon, netrebnic m’au făcut bătrâneţele, nu mai sânt în stare să-ţi apăr avutul!",
    "Durerea şi desnădăjduirea bătrânului muieră inima sulgeriului care, îmblânzânduşi glasul, zise:",
    "— Scoală!",
    "Şi când văzu pe ţigan în picioare, îi zise cu glas domol:",
    "— Lasă încunjururile şi spune lămurit cum ai descoperit tâlhăriile răzăşului.",
    "— Aseară, zise ţiganul, întorcândumă singur dela iarmaroc, am rătăcit prin pădure şi am ajuns la prisacă târziu, putea să fie pe la miezul nopţii. Radu Irofti dormia în colibă la mine, dar cum am aprins opaiţa s’o trezit, s’o sculat de pe culcuş şi mi-o spus că o dat în ziua aceia de o poznă mare. Că de mult, încă de când era bine cu dânşii şi-şi petrecea vremea pe la prisaca lor, avea prepus că numai prin meşteşug necurat şi în dauna dumitale sporise în chip atât de minunat stupii răzăşilor. Ieri Manole Prisacariul s’o dus la Rădeana unde l’am văzut și eu, iar la prisacă o venit Safta lui Andrei cu carul, cu copiii ei, cu patru fete din sat şi cu un flăcău. După ce au desjugat, Safta o trimes copiii, fetele şî flăcăul să culeagă smeură pe Piscul Ciubotariului şi în deal la Lăcătuşu, iar ea o rămas singură la prisacă. Radu care de mult avea prepus pe răzăşi, îndată ce i-o văzut trecând cu cofele în mână după smeură, s’o suit într'un carpăn şi s’o ascuns printre crengi.",
    "Era acolo poate de un cias când vede pe Safta venind cu carul cu boi, intrând cu dânsul în prisacă şi oprinduse într’un capăt unde se aflau vro trei stupi de frunte. In căruţă, astupaţi şi legaţi la urdiniş, erau trei stupi. Safta este meşteră la lucrul prisăcii, ca cel mai de frunte prisacariu. Radu o văzut-o cum şi-o pus naframa pe cap şi pe umere, cum şi-o învălit mânile, cum o astupat cu o bucată de petecă urdinişul, cum o legat captarele celor trei stupi şi cum o făcut să alunece stupii de pe căpătăiele lor pe o bucată de pânzî cu care i-o legat la capătul din gios. Apoi, ea fiind voinică cât un barbat, o luat frumos stupii, unul după altul în braţe şi l’o pus în căruţă. Pe urmă o luat pe cei trei stupi din căruţă şi i-o aşazat în locul celor trei ce-i luase; cu o prăjină lungă o scos dopurile dela urdiniş şi legăturile dela captare, o tras la ea dopurile şi legăturile şi o plecat, cu căruţă cu tot. Radu s’o dat gios din carpăn şi şi-o căutat de treabă.",
    "Pe la amiază s’o întors fetele, copiii şi flăcăul, cu cofele pline de smeură şi cu legături de bureţi. După amiază, auzind că fetele trec iar la deal, Radu bănuind că Safta a mai veni să schimbe stupi slabi pe alţii buni, s’o suit iar în carpăn. Şi nu se înşela: iar o venit muierea hoaţă cu carul în care însă erau de astădată numai doi stupi. Trăgând în alt capăt al prisăcii, o ales alţi doi stupi, din cei mai puternici, cari se aflau departe unul de altul şi i-o luat în căruţă, înlocuindu i prin acei ce-i adusese. De astădată însă, de răul albinelor, n’o putut lua cu dânsa dopurile şi legăturile de pânză care au ramas pe loc. Iată-le, şi ţiganul le scoase din sân, apoi adăogi:",
    "— Radu mergând să le ieie, l’o împuns albinele rău de tot: i s'o umflat capul şi obrazul, de abie vede cu ochii. N’am închis ochii de supărare şi cum s’o făcut zio m’am dus să văd stupii și am găsit întocmai cum îmi spusese Radu: cinci din stupii cei mai frumoși erau înlocuiți prin alții cari nu poartă semnul dumitale și sunt vederat mai slabi decât acei pe cari i-am lasat ieri dimineață în locul lor.",
    "Și Solomon tăcu.",
    "Mânia sulgeriului căzuse. El nu se îndoia că Radu Irofti avuse o parte însemnată la mutarea stupilor, dar bucuria ce o simția înțelegând că Andrei Nan, în urma acestei fapte, se afla cu desăvârșire în puterea lui, îl făcea să treacă cu ușurință peste această împrejurare. Dar față de Solomon, crezu nemerit să-și ascundă bucuria.",
    "— Și nu știi dacă răzășii nu mai îndeplinise până azi asemene schimb de stupi? întrebă sulgeriul cu sprincenile încrețite.",
    "— Eu n'am simțit nimica, răspunse prisacariul, dar s’ar prea putea. Toți stupii din prisacă poartă semnul nostru, dar asta nu înseamnă că nu i-au schimbat, căci doară era ușor pentru Andrei să iacă un fier la feliu cu al nostru și să însemne cu el stupii slabi ce-i scotea din prisaca lui și-i ducea într’a noastră în locul celor buni.",
    "— Intoarce-te îndată la prisacă, poronci sulgeriul, și să nu te ducă pacatul să scăpi vre un cuvint despre întâmplarea asta, apoi Strilea bătu în palme.",
    "— Șaoa pe Daraban, îndată și ciubotele, zise el lui Culiță, când acesta intră.",
    "Cu o jumătate de ceas mai târziu sulgeriul ajungea la prisacă; când descălecă lângă bordeiu văzu pe Radu ieșind dintr’însul. Strilea scăpă un strigăt de uimire: capul lui Irofti se făcuse cât un bostan. In locul ochilor se vedeau, în cărnurile umflate, ca doo crăpături lungărețe, mânile nu mai aveau nici un chip.",
    "— Dar cum te au împuns albinele astfeliu? întrebă sulgeriul.",
    "— Când am mers să ieu dopurile și legăturile ce nu putuse să le scoată dintre stupi muierea; albinele din cei doi stupi cari i-o adus la urmă, suparate de sdruncinul la care fusese supuse, o năvălit asupra mea și m’o împuns în chipul ce-l vezi. Numai pot de durere!",
    "— Dar întâmplatu-s’au lucrurile astfeliu cum mi le-o povestit Solomon, adus-o ieri aici Safta a lui Andrei Nan, întăia oară trei şi a doua oară doi stupi dela prisaca lor, luând în loc cinci stupi aleşi din prisaca mea.",
    "— Intocmai aşa, răspunse Radu din buzele umflate ale căruia cuvintele ieşiau numai cu greu.",
    "— Şi ai putea să-mi arăţi, în prisaca lor, stupii mei; cum să-i cunosc?",
    "— Lesne de tot; acei stupi poartă semnul dumitale şi pe din afară şi înlăuntru. Dacă ei au curăţit semnul din afară cu barda, are să se cunoască locul în care o fost, iar celui din lăuniru n’au ce-i face. Numai să nu prindă ei de veste şi să nu desfiinţeze stupii.",
    "— Mă duc chiar în astă seară la Focşăni şi mă întorc mâni cu starostele de Putna sau cu oamenii trimeşi de el; dar n’aş voi ca răzăşii să mă facă de ruşine şi că, atunci când voi veni aici cu starostele sau cu oamenii lui, să nu putem dovedi că se găsesc în prisaca lor stupi furaţi.",
    "— Să nu-ţi fie frică de aşa lucru, treaba mea este să dovedesc care sunt stupii furaţi."
  ],
  "21": [
    "Sulgeriul umblă să-şi încarce sufletul cu pacat greu",
    "A treia zi, puţin după răsăritul soarelui, noo călăreţi ieşiau din curtea lui Mihalache Strilea şi se îndreptau la deal în umbletul cailor.",
    "Aceşti călăreţi erau sulgeriul, doi mazili din împrejurimile Focşănilor, trei calaraşi stărosteşti cu odabaşa lor şi doi feciori boiereşti ai sulgeriului. Trecerea lor prin sat pricinui mare mirare şi îngrijire printre oameni, căci calaraşii starostelui Grigoraş Leon erau renumiţi pentru jafurile şi cruzimile lor. Toţi răzăşii s’întrebau care era împilarea sau nedreptatea care aducea pe meleagurile lor pe aceşti oaspeţi nepoftiţi şi nedoriţi.",
    "Mica ceată se duse drept la prisacă unde găsi pe prisacariul Solomon şi pe Radu Irofti, a cărui cap şi obraz, deşi se disumflase acuma aproape cu desăvârşire, dar tot purtau încă semnele împunsăturilor.",
    "Călăreţii se dădură gios şi sulgeriul zise mazililor arătândule pe Solomon şi pe Radu :",
    "— Căpitane Ştefane şi căpitane Ifrime, aista-i prisacariul meu, Solomon, precum vedeţi un rob ţigan, şi aista-i Radu Irofti, un răzăş din Tămăşăni, care o văzut toată fapta ce v’am povestit o.",
    "Cei doi mazili erau barbaţi între patruzeci şi cincizeci de ani, de statură mijlocie: Ştefan Putină bine învălit, rotund la faţă, cu părul şi musteţile bălăi, iar Ifrim Grozav uscăcios, cu părul negru, cu faţa smolită şi slabă, ciupită de vărsat şi cu nişte musteţi lungi lasate în gios. Putină avea o înfăţoşăre mai mult veselă, iar acea a lui Grozav era fioroasă, mai ales din pricina ochilor mici cari se uitau încrucişet. Amândoi erau îmbracaţi cu anterie vargate uşoare, ale căror poale erau prinse în curelele de piele ce le purtau peste brâe vechi de şal. Erau încalţaţi cu ciubote de iuft ce le veniau pănă la genunchi şi purtau pălării de pâslă neagră cu găitan de sârmă. In brâele lor se vedea câte o călămare turcească de alamă galbănă.",
    "— Iea spunene ce ştii, zise Grozav cătră Radu, şi bagă bine de samă să nu te prind cu vro minciună, că va fi rău de tine.",
    "Sulgeriul şi cei doi mazili se aşazară gios pe o corobană mare de fag şi Radu le făcu, aproape din cuvânt în cuvânt, aceiaş povestire ce o făcuse Solomon lui Strilea cu doo zile înnainte.",
    "— Ai putea să ne duci la stupii aduşi de muiere? întrebă Grozav pe Radu când acesta îşi isprăvi povestirea.",
    "— Cum nu, răspunse Radu, şi el îi duse la capătul dela vale, unde le arătă trei stupi ce se aflau la mici depărtări unul de altul.",
    "— Şi de unde cunoşti tu că aceşti stupi sunt aduşi de muiere? întrebă Putină.",
    "— Doară am văzut din copac cum o luat cei trei stupi cari se aflau aici şi cum i-o înlocuit prin acei ce-i adusese în car.",
    "— Cum cunoşti d ta că aceşti trei stupi nu sunt acei cari i-ai lasat aici în dimineaţa zilei de Sfântul Ilie? întrebă Putină pe Solomon.",
    "— Dar oare care prisacar nu cunoaşte stupii lui, răspunse Solomon, mai ales când este vorba de trei stupi de frunte ca cei ce erau aici. Nu văd eu că din gura aistora iesă şi intră mult mai puţine albine decât ieşiau din celelalte? Apoi după ce mi o spus Radu cele ce le o văzut în ziua de Sfântul Ilie, am avut doară grijă să mă uit într’însele şi am văzut că nu au nici jumatate din ceara şi din mierea cari se aflau în cele ce le ştiam eu.",
    "Putină dădu din cap în semn că este înţeles cu spusele pri sacarului,",
    "— Dar semnul boieriului îl poartă? mai întrebă el.",
    "— Poartă pe cel din afară; iată-l, zise Solomon arătând o stea arsă cu fierul pe partea de gios a ştiubeiului, dar se cunoaşte că aici arsura este proaspătă iar ştiubeiele noastre erau însemnate de trei ani. Apoi noi mai avem alt semn înnăuntru, pe partea de sus a ştiubeiului şi acest semn lipseşte de pe tustrele.",
    "Se duseră apoi la celelalte doo ştiubeie făcând la ele aceleaşi constatări.",
    "— Acuma să mergem la prisaca răzăşului să căutăm stupii sulgeriului, zise Grozav. Ţiganul şi cu omul care o văzut întâm- plarea să vie cu noi.",
    "Sulgeriul şi cu cei doi mazili se îndreptară spre prisaca lui Andrei, urmaţi de trei calaraşi, de Radu şi de Solomon. Caii fusese priponiţi în poiană, lângă prisaca sulgeriului şi un calaraş ramase cu dânşii.",
    "Mare fu mirarea lui Manole când văzu pe sulgeriu şi pe însoţitorii lui intrând în ogradă.",
    "— A cui este prisaca asta? întrebă Grozav pe Manole.",
    "— A lui Andrei Nan din Tămăşăni, răspunse prisacariul.",
    "— Intr’însa se află numai stupi de ai lui? mai întrebă mazilul.",
    "— Numai de ai lui.",
    "— Ştii bine?",
    "— Cum să nu ştiu dacă eu sânt prisacariul, răspunse Manole zâmbind.",
    "— Noi sântem înştiinţaţi că aici se află stupi furaţi dela sulgeriul Mihalache, zise Grozav, şi avem însărcinare să-i căutăm.",
    "— Puteţi să-i căutaţi, răspunse Manole liniştit, n’aveţi să găsiţi decât stupi de ai noştri, însemnaţi cu semnul nostru.",
    "Grozav poroncind lui Radu şi lui Solomon să caute stupii sulgeriului, aceştia începură să străbată prisaca. Iar sulgeriul şi cei doi mazili se aşăzară gios şi fiecare din ei scoţând din brâu câte un ciubucel scurt, de drum, îl umplu cu tutunul ce-l ţinea într’o pungă de piele, atârnată tot de brâu, îl aprinse şi începu să soarbă fumul mirositor, trăgându-l în piept şi apoi dându-i iar drumul afară, când pe nări şi când pe gură.",
    "Deodată Radu care căuta în capătul dela deal al prisăcii strigă:",
    "— lată un stup de pe care s’o curăţit semnul boieriului cu barda!",
    "Cu toţii se grăbiră să meargă la locul în care se afla Radu, iar el le arătă, în partea opusă urdinişului, la locul unde, pe stupii din cealaltă prisacă, se văzuse arsă o stea, o cioplitură proaspătă.",
    "Bătrânul Manole îngălbeni şi-şi făcu cruce.",
    "— Ai spus că toţi stupii de aici poartă semnul vostru, arată-mi-l aici, zise Grozav bătrânului şi privirea lui încrucişătă se făcu şi mai înfricoşată. Unde puneţi semnul ?",
    "— Gios, la doo degete de gură, o cruce, răspunse Manole cuprins de un tremur de groază, căci ştiubeiul înnaintea căruia se aflau nu purta semnul aratat de el.",
    "— Să ridice ţiganul captarul, zise Putină şi să arăte semnul din lăuntru al sulgeriului. Mazilii şi Strilea, cu calaraşii şi cu Radu se dădură înnapoi, ca să nu-i împungă albinele şi Solomon ridică captarul.",
    "— Iaca semnul nostru, zise el arătând sus, pe faţa dinnăuntru, pe partea ştiubeiului unde se afla urdinişul, o stea arsă în lemn.",
    "Manole îşi făcu iar cruce.",
    "— Fereşte Doamne de omul cel viclean! zise el uitându-se ţintă în ochii lui Radu care nu putu să susţie privirea unchieşului şi îşi îndreptă ochii în gios.",
    "— Să căutăm acuma şi ceilalţi patru stupi, zise Grozav.",
    "Ei fură găsiţi în curând şi, cu toţii, se întoarseră la bordeiu.",
    "— Ei cum se face asta, întrebă, când ajunseră acolo, Grozav pe Manole. In prisaca sulgeriului se găsesc cinci stupi slabi cari nu sânt ai lui şi poartă semnul vostru şi în prisaca voastră se află iar cinci stupi graşi cari poartă semnul sulgeriului. Cine i-o mutat pe unii în locul altuia?",
    "Manole tăcu, iar ochii lui căutară în zadar ochii lui Radu.",
    "— Vei fi tras la răspundere şi tu, împreună cu stăpânii tăi, pentru astă ciudată potrivire, urmă Grozav. Odabaşa, strigă el, să nu pierzi pe acest unchieş din ochi şi să-l aduci devale cu tine. Dar noi să mai căutăm, să vedem dacă nu mai găsim şi alţi stupi de ai sulgeriului.",
    "Dar căutarea fu de acum înainte lu zadar: nu se mai găsi nici un stup cu semnul sulgeriului sau cu locul semnului cioplit.",
    "Se aduseră caii şi cu toţii plecară înspre sat, iar bietul Manole îi urmă pe gios, sub paza unui calaraş. Radu Irofti şi Solomon apucase tot pe gios drumul cel mai drept, de a curmezişul văilor.",
    "Când călăreţii ajunseră în sat, pe când sulgeriul cu cei doi mazili îşi urmau drumul spre curte, grăbind mersul cailor, odabaşa, cu cei doi calaraşi ramaşi cu el şi cu feciorul boieresc al lui Strilea, se opriră dinnaintea porţii lui Andrei Nan, descălecară şi intrară în lăuntru. Andrei care chiar atunci se întorsese dela vie le ieşi înnainte pe prispă.",
    "— Avem poroncă să te ducem la curte, pe tine şi pe nevasta ta, zise odabaşa, care mergea înnaintea celorlalţi şi se oprise la scară de unde măsura cu o privire de mirare şi de îngrijire statura urieşului.",
    "— Poroncă, întrebă Andrei încreţind sprinceana, şi dela cine?",
    "— Dela cei doi mazili trimeşi în cercetare de boieriul staroste, Grigoraş Leon, răspunse odabaşa.",
    "— Ce cercetare? mai întrebă Andrei.",
    "— Am poroncă şă te aduc pe tine şi pe nevasta ta şi nu-ţi dau lămuriri, răspunse odabaşa cu un glas mai obraznic, văzând că tovarăşii îl ajunsese şi că Andrei nu purta arme pe când ei erau încinşi cu săbii şi purtau în brâu câte doo pistoale şi un hamger.",
    "Săbiile vor fi fost ruginite şi pistoalele mai primejdioase pentru mânile acelor cari le mânuiau decât pentru acei asupra cărora erau aţintiţi, iar inimile slujitorilor cari purtau aceste arme mai plecate spre jaf decât spre harţă. Dar, în veacul al optsprezecelea, pierise din inima locuitorilor Moldovei orice gând de împotrivire făţişă, prin faptă, chiar la nelegiuirile cele mai strigătoare ale boierimii, ale străinului sau ale oamenilor domneşti. Lui Andrei nici nu-i trecu prin minte să se mai opuie; îşi lo pălăria şi băţul, după chemă pe Safta care auzise din casă tot şi se grăbise să vie îndată după ce îşi aşăză ştergarul pe cap. Apoi ei sărutară copiii cari alergase pe prispă, privind cu mirare şi cu spaimă oştenii ale căror mantale scurte, fără mâneci, de postav galbân, împodobite pe mărgini cu găitan roş, lat de doo degete, le atârnau pe umere, li spuseră să fie cuminţi, ziseră celor trei argaţi cari ieşise spărieţi de sub şoproane şi din căsoae că se vor întoarce îndată, apoi o porniră înnainte pe poartă şi se îndreptară înspre curte, urmaţi de calaraşii cari, în acest timp, încălecase. In drumul lor, prin sat, ieşiau la poartă sau pe prispă câţi oameni se aflau pe la casele lor şi se întrebau minunaţi şi spărieţi ce poate să însemne o poznă ca asta. Intrebat în drum de mai mulţi cunoscuţi, Andrei răspunsese că îl chiamă la curte, nu ştie pentru ce, nişte mazili trimeşi de staroste şi-i rugase să deie de ştire părintelui Gheorghe. Când ajunseră la curte, li se spuse că boieriul şi cu mazilii şăd la masă şi că este gata şi mâncarea călăraşilor.",
    "Caii fură duşi la grajdiu, apoi cu toţi se aşăzară sub un şopron unde se adusese calaraşilor câte o ceşcuţă de rachiu de drojdii, pâne proaspătă, brânză de vacă, borş bun de peşte proaspăt din Trotuş, friptură de carne de purcel şi o ploscă voinică, plină cu vin profir dela Floreşti."
  ],
  "22": [
    "O cercetare judecătorească în",
    "veacul XVIII",
    "Sulgeriul şi mazilii isprăvise masa care o luase în odaia cea mare. Mesenii nu şădeau la masa patrată de lemn de brad văpsit în negru care era aşazată în mijlocul odăii, ci la o masă mică, rotundă, aşazată la fereastă, pe mijlocul patului de scânduri, lat de şăpte palme, acoperit cu mindir de paie, iar peste acesta cu saltea de lână şi având perne de paie la părete. Tustrei şădeau turceşte pe pat împrejurul mesuţii, sulgeriul într’o parte, cei doi mazili în cealaltă. Masa fusese din cele mai alese pentru vremea şi locul în care era dată: ea cuprinsese potroc de găină, plachie de crap, sărmăluţe de guşă de curcan învălite în frunză de vie, pilaf cu uger, friptură de prepeliţe şi cataif. Doo clondire erau aproape deşerte: într’unul se vedea o rămăşiţă de vin vechiu roş de Nicoreşti, in celalalt vin alb de Odobeşti. De ele se împărtăşise mai ales cei doi mazili, căci sulgeriul, ca aproape toţi membrii neamurilor alcătuind pe atunci fruntea boierimii moldoveneşti în a doua jumatate a veacului optsprezece, era de o cumpatate deosebită în privinţa băuturii.",
    "Culiţă care adusese, în zarfuri mici, aşazate în filigene de argint, pe o tabla rotundă de alamă galbână, cafeaua mirositoare acoperită cu căimacul ei balan, dispăru răpede pe uşă. Apăru însă iarăşi în curând, legănând în fiecare mână câte un lung ciubuc de lemn de cireş, cu imamè de chihrimbar şi lulea de lut împodobită cu izvoade aurite, acoperită cu o căciulă de căimac din care ieşia un nour gros de fum. Inmână un ciubuc fiecăruia din mazili, apoi ieşi din nou pentru a veni, legănând în dreapta, un al treilea ciubuc, îmbracat cu atlaz albastru cusut cu izvoade de fir de argint, pe care îl dădu în mână sulgeriului, iar în stânga ţinea trei tălgeraşe rotunde de alamă galbână, pe cari le puse gios lângă pat, câte unul în dreptul fiecărui mesan, spre a sprijini luleaoa pe ea.",
    "Sorbiră câtva în tăcere din imamele. De când plecase dela prisaca lui Nan, ei nu vorbise nici un cuvânt despre furtul ştiubeilor. nici pe drum nici în vremea mesei. Sulgeriul deschise vorba acuma:",
    "— Ce ziceţi, căpitanilor, v’o plăcut tălhăria muierii acelui răzăş? Mai văzut-aţi asemenea îndrăzneală şi neruşinare? zise el.",
    "— Mare îndrăzneală! răspunse Putină, slobozând pe nas un nour de fum.",
    "— Văzut aţi tălhărie mai lămurit dovedită? urmă sulgeriul.",
    "— Nici că se poate, răspunse Putină.",
    "— Dar dumneta ce zici, căpitane Ifrime? întrebă sulgeriul pe Grozav, a cărui tăcere îl îngrijia.",
    "— Acel care o făptuit ducerea stupilor de frunte din prisaca dumitale în acea a răzăşului, înlocuindu-i prin stupi slabi din pri- saca acestuia, este fără îndoială un hoţ îndrăzneţ, răspunse Grozav, uitându-se în farfurioara de alamă în care îşi sprijinia luleaoa.",
    "— Şi nu-ţi pare faptul dovedit? mai întrebă sulgeriul, uitându-se la Grozav şi încercânduse să întâlnească privirea lui.",
    "— Nu mă îndoiesc macar o clipă că cinci stupi buni din prisaca dumitale au fost duşi în prisaca răzăşului şi înlocuiţi prin atâţia stupi slabi, răspunse Grozav urmând să se uite la luleaoa din farfurioară.",
    "— Şi cine altul decât răzăşul sau unul de ai lui era să îndeplinească o asemene faptă? Ce îndoială mai poate să rămâe când Radu Irofti, însuşi un răşăş, o văzut cu ochii cum Safta, femeia lui Andrei Nan, o îndeplinit schimbul, mai zise sulgeriul, urmând să caute privirea lui Grozav.",
    "Mazilul acuma ridică ochii de pe luleaoa din farfurioară şi, aţintindu i asupra sulgeriului, răspunse:",
    "— Fapta ar putea s’o fi făptuit şi un duşman al răzăşului, spre răsbunare, sau un om pus la cale de altul care ar trage folos din faptul căderii răzăşului în vro napaste. Ca să dau crezare spuselor acelui Irofti trebue să mă încredinţez mai întăiu că între el şi răzăş sau femeia acestuia nu are fiinţă vro duşmănie cum aşa de adesea, se întâmplă între răzaşi.",
    "La auzul celor dintăi cuvinte ale lui Grozav sulgeriul tresărise; neputând susţine privirea pătrunzătoare a ochilor mazilului, începu la rândul lui să se uite în farfurioara de alamă, apăsând cu luleaoa cenuşa ce se găsia într’însa.",
    "— Oho! îşi zise el, iaca o prisacă care are să mă ţie scump; pe lângă cei doozeci de lei şi cele doo poloboace de vin ce am să le dau starostelui, va trebui să mai ung bine şi labele acestor doi mojici: Grozav mai ales are să fie greu de săturat. Pitarul Leon m’o tras pe şfară când mi o spus că pot avea toată nădejdea în oamenii ce mi i dă şi că i-o dăscălit el. Atâta pagubă pentru răzăş: el va plăti gloaba şi va lua pe prisacă mai puţin decât eram hotărât să i dau.",
    "După ce mai sorbi din imamè de vro patru cinci ori, sulgeriul zise :",
    "— Nu vă puteţi închipui, căpitanilor, ce îndrăciţi sânt răzăşii de aici. După ce le am plătit pe pământurile lor preţuri mai mari decât ori unde, ei veşnic reâncep judecata cu mine la fiecare înnoire de domnie, spre a întoarce pământurile vândute. Şi când unul mai nevoieş vinde câte o bucată de loc, o vinde nu mie, dar altuia, al lor, care nu-i dă nici jumatate din preţul ce l’aş da eu. Dau cât nu face pământul numai ca să am pe al meu gramadă, la un loc, spre a fi liniştit şi a rămâne necalcat de ei cari sânt deprinşi a paşte cu vitele moşia întreagă. lnchipuiţi-vă că acestui Andrei Nan i-am trimes răspuns că-i dau pe prisacă, cu stupi cu tot, cincizeci de lei şi că el o răspuns că prisaca lui nu-i de vânzare. Acuma că l’am prins cu tălhăria, n’are să aibă încotro şi are să mă roage s’o cumpăr, dar eu nu i voiu mai da acelaş preţ, căci voiu fi silit să mai dau şi în alte părţi, şi sulgeriul, apăsând pe aceste cuvinte, se uită întăiu la Grozav şi pe urmă la Putină",
    "Grozav nu răspunse dar i se păru sulgeriului că faţa lui posomorâtă se mai deschisese.",
    "— Şi bine-i face, zise Putină; îl ai în palmă, nu scapa prilejul. Pe lângă că sânt obraznici, mojicii aceştia sânt şi talhari. Dar îi vom învăţă noi minte.",
    "Convorbirea mai urmă aşa câtva timp timp, pănă după ce isprăviră ciubucile, când se sculară cu toţii şi se duseră în cerdac unde sulgeriul poronci să s’aducă o masă şi scaune, iar mazilii trimeseră odabaşei de calaraşi poroncă să aducă pe Andrei, pe Safta, pe cei doi prisacari şi pe Radu.",
    "In acest timp însă venise şi părintele Gheorghe pe care oamenii trimeşi de Andrei îl găsise tocmai în finaţul lui de pe faţă unde îngrădia un stog şi mare fusese uimirea şi supararea bătrânului preot când auzise de învinovăţirea adusă de Radu Irofti împotriva Saftei.",
    "— Ticălosul care voeşte să se răsbune pentru bataia capatată dela tine dăunăzi mai este plătit de boieriul care voieşte să-ţi ieie prisaca, zise părintele Gheorghe când Manole îi povesti la rândul lui toate amănuntele cercetării celor doi mazili, amănunte cari mai fură întregite şi de unul din calaraşi care cunoştea pe preot de mai înnainte.",
    "— Nici nu mai încape îndoială că Radu Irofti, pentru a se răsbuna asupra mea şi a Saftei, s’o ajuns cu boieriul şi văd bine că voiu putea fi bucuros dacă oiu scăpa numai cu paguba prisăcii.",
    "— Dar de ce să pierzi prisaca, zise Safta care era o femeie inimoasă, doară nu sântem vinovaţi cu nimica.",
    "— Ba, zise Andrei, sântem vinovaţi şi încă vinovaţi tare, căci noi sântem nişte bieţi răzăşi de rând şi fără sprijin, sulgeriul este boier de neam, cu sprijin, plin de neamuri, iar cei însărcinaţi să ne cerceteze şi să ne judece, nu caută la drept ci numai la folosul lor.",
    "Nu putură să vorbească mai mult căci odabaşa le strigă că-i chiamă mazilii la cercetare. Merseră cu toţii spre cerdacul în care şădeau, pe nişte scaune de brad, la o masă în patru muchii acoperită cu macat de lână roşie, Putină şi cu Grozav, iar sulgeriul se aşazase turceşte pe un pat mic cu mindâr de paie, acoperit cu o scoarţă care se afla alăture. Aproape de cerdac răzăşii fură ajunşi din urmă de călugărul Varsanovie care, venind dela mănăstire la tată-său, aflase cele întâmplate dela oamenii din sat şi alergase într’o fugă la curte să vadă ce era adevărat din câte le auzise.",
    "Când Grozav văzu lângă Andrei şi Safta, pe preot şi pe călugăr, faţa lui se posomorî.",
    "— Ce doriţi, cinstiţi părinţi? întrebă el.",
    "— Sânt tatăl lui Andrei Nan, răspunse părintele Gheorghe, şi călugărul îi este frate; am venit să auzim şi noi învinovăţirile ce i se aduc.",
    "Grozav se uită la sulgeriu, iar acesta ridicând umerele în semn că nu dădea nici o însemnătate fiinţii preotului şi a călugărului, mazilul începu să cerceteze pe Safta asupra chipului în care întrebuinţase la prisacă ziua de Sfântul Ilie.",
    "Safta povesti tot ce făcuse acolo pănă în cele mai mici amănunte. Nu ascunse că atât înnainte cât şi după amiază rămăsese singură mai bine de doo ceasuri, dar tăgădui cu horărâre că ar fi calcat peste mărginile prisăcii sau că ar fi înjugat la car boii cari păscuse toată ziua pe fânaţul dimprejurul îngrăditurii. Atunci mazilul chemă pe Radu Irofti şi-i poronci să povestească cele la cari zicea că se aflase faţă. Radu, fără cea mai mică sfieală, făcu încă odată sulgeriului şi mazililor aceiaş povestire ce o făcuse lui Solomon. Când isprăvi, Safta îşi făcu cruce :",
    "— Se poate oare, boieri dumneavoastră, zise ea, ca să daţî crezare unei asemeni poveşti? Nu vedeţi că este mincinoasă dela început pănă la sfârşit? De crezut este oare că eu să fi legat la urdiniş, la captar şi la căpătăie cinci stupi din prisacj noastră, să-i fi ridicat spre a i încarca în car şi a-i duce la prisaca boieriului, unde să-i fi descarcat, să-i fi aşazat, să-i fi deslegat, şi apoi să fi legat alţii din prisaca dumisale, pe cari să-i fi pus în car, să-i fi dus şi să-i fi aşazat în prisaca noastră, iar acolo să-i fi deslegat, fără a avea macar o împunsătură nici pe obraz, nici pe braţe, nici pe umere şi, zicând aceste cuvinte, Safta suflecă mânecile lungi ale cămeşii de pânză de in golind braţele şi umerele ei albe şi pline pe cari nu se vedea nici urma unei umflături.",
    "Cei doi mazili priviră unul la altul, apoi amândoi se uitară la sulgeriu pe a cărui faţă se vedea întipărită o vădită neplăcere şi care îşi îndreptă privirea spre poartă.",
    "— Şi nu vedeţi, urmă Safta cu mai multă putere, că faţa şi mânile lui sânt acoperite cu împunsături? Cum eu, care aş fi dus cinci stupi dela prisaca mea la acea a boieriului şi aş fi adus de acolo alţi cinci la prisaca noastră nu m’au împuns de loc albinele, şi pe el, numai fiindcă s’o dus să ridice doo dopuri şi nişte legături, l’au făcut ciur? Nu vedeţi că el singur este acel care o schimbat stupii numai ca să ne piardă ?",
    "— Şi ce pricină de ciudă avea oare Radu Irofti asupra voastră, pentru ca să se apuce de asemene meşteşug numai spre a vă face rău? întrebă Grozav.",
    "Safta se înroşi fără a răspunde, dar Andrei, suindu-se atunci pe cerdac, zise:",
    "— Cu voia dumneavoastră, cinstiţi boieri, oiu răspunde eu la întrebarea pusă de căpitan.",
    "Şi răzăşul povesti obrăznicia Radului faţă de Safta precum şi bataia ce el îi dăduse.",
    "Sulgeriul nu ştiea nimic despre această întâmplare; faţa lui se posomorî acuma când află despre ea.",
    "— Adevarat este ce spune răzăşul? întrebă Grozav pe Radu cu glasul aspru.",
    "— Adevarat este numai că el m’o bătut mişeleşte din pricina minciunilor muierii. Ea se tot legă de mine şi eu n'am vrut să mă uit la dânsa; atunci ea, de ciudă, o spus barbatului că am cuprins’o în braţe cu deasila.",
    "— Dumnezeu să te pedepsească pentru netrebnicia care ai vorbit-o acuma, zise Safta cu linişte, dar Andrei se răpezi asupra lui Radu care ar fi păţit o rău dela dânsul dacă calaraşii n'ar fi sărit înnaintea răzăşului. Călugărul Varsanovie se făcuse galbân ca ceara.",
    "— Să nu mai uiţi faţă de cine te găseşti, strigă Grozav lui Andrei, şi că înnainte de toate trebue să te aperi împotriva unei învinovăţiri de furt făcută ţie şi muierii tale, care după lege atrage după sine spânzurătoarea. Incă o mişcare ca asta şi pun calaraşii să-ţi tragă chiar aici trei sute de toiege.",
    "Apoi, întorcându-se cătră Radu, Grozav îi zise :",
    "— Ai auzit ce răspund răzăşii la arătările tale. Eşti gata să sufleţeşti că lucrurile s’au întâmplat întocmai precum le-ai povestit tu?",
    "— Sânt gata să-mi pun sufletul oricând că toate câte le-am aratat sânt adevărate, răspunse Radu.",
    "— Părinţii cari sânt de faţă fiind unul socrul şi celalalt cumnatul femeii sub prepus, zise Grozav, nu vor putea să deie carte cu blăstăm, dar vom scrie părintelui egumen dela Bogdana să să se ostenească mâni pănă aici spre a lua jurământul martoru lui. Cercetarea vom urma-o după jurământ; până atunci răzăşii vor rămânea aici sub paza călăraşilor. Un calaraş să pue şaoa pe cal pentru a duce scrisoarea noastră la Bogdana. Mergeţi!",
    "Dar părintele Gheorghe, suindu-se pe cerdac şi închinându-se adânc înnaintea mazililor, zise:",
    "— Fiul meu este un om cu stare; am ceva stare şi eu. Ne rugăm ca el şi cu soţia lui să fie îngăduiţi a merge la casa lor şi ne apucăm, pe tot ce avem, că ei vor veni aici îndată ce li se va da de ştire.",
    "Grozav deschidea gura pentru a răspinge cererea preotului, dar, spre marea lui mirare, sulgeriul zise :",
    "— Mă pun şi eu chizăş pentru ei.",
    "Astfel Grozav nu putu decât să încuviinţeze cererea preotului care se grăbi să plece cu ai săi spre sat."
  ],
  "23": [
    "In care sulgeriul urmează a-şi",
    "îngreuie pacatul",
    "Sulgeriul îşi dăduse samă că Safta sdruncinase rău iscodirea lui Radu Irofti; ştiea că, la urma urmei, sufleţirea acestuia era hotărâtoare, totuş se temea de vro întâmplare neprevăzută şi era acuma nerăbdător să vadă cercetarea isprăvinduse cât mai curând. Aceste erau noo temeiuri pentru a păstră buna voinţă a a mazililor. Strilea deci, pe lângă că puse să li se pregătească o cină şi mai aleasă decât prânzul, avu grijă să-i desmierde şi să i măgulească prin tot feliul de vorbe blânde şi plăcute.",
    "După masă Putină, care în cursul ei făcuse cinste atât vinului profir de Nicoreşti cât şi celui alb de Odobeşti, dând semne vădite de somn, sulgeriul poronci să-i aşterne şi ieşi cu Grozav în cerdac unde poronci lui Culiţă să li aducă ciubuce şi cafele, se aşăză turceşte pe pat, punând pe mazil lângă dânsul. După ce s’aduseră ciubucile, Strilea puse vorba asupra acelor întâmplate în cursul cercetării de după amiază.",
    "— Nu mai sânt un copil, căpitane, începu el, dar rar fostu-mi-o dat să văd neruşinare atât de mare ca acea aratată astăzi de muierea lui Andrei Nan.",
    "— Tare sânt obraznici şi nărăviţi în tălhării şi în răle, răspunse Grozav făcând vânt cu ciubucul spre a aprinde caimacul mai bine. Şi să ştii, cucoane, că, în urma poroncilor sosite în vremea din urmă dela domnie au să se facă şi mai răi şi mai obraznici.",
    "— Ştiu, zise sulgeriul, nu înţeleg ce gând are măria sa vodă. Cu astfel de poronci are să vie vremea să fim siliţi de obrăznicia mojicilor să ne ridicăm dela ţară şi să mergem să trăim la oraşe lăsândune şi moşii şi vite la cheremul ţaranilor.",
    "— Ei acuma cutează să aducă înnaintea domniei orice pricină cât mai neânsemnată; de câte ori nu le place hotărârea ispravnicului, pleacă la Ieşi de dau jalbă la vodă. De câte ori sântem trimeşi în vro cercetare trebue să ne păzim cu cea mai mare bagare de samă ca să nu le dăm prilej să se lege de urmările noastre. Veniturile cari se trăgeau din slujbele ce le îndeplineam au scăzut rău de tot; de ai primit vrun dar, cât de mic, dela un împricinat mai de samă, mojicul care-i este protivnic, nu înţelegi prin ce mijloace, află numai decât şi te pârăşte la scaun că ai luat mită. Şi dacă n’ai cum să te desvinovăţeşti sau nu te împaci cu acel care te pârăşte, vai de pielea ta! Un văr al meu dela ţinutul Romanului, Iordache Grozav, o fost trimes să cerceteze o încălcare de hotare pentru care nişte răzăşi din Misihăneşti pârau pe banul loniţă Mogâldea. Hotarnica cea veche arata că, din hotarul banului despre comisul Iacovache Decusară şi până în hotarul Misihăneştilor, sânt trei sute optsprezece stânjăni. Iordache care-i om nevoieş, cu o casă de copii, o luat dela banul loniţă doo vaci cu viţei și o făcut palma cu care o măsurat acei trei sute optsprezece stânjăni mai mare cu un palmac, astfel că după măsurătoarea lui o intrat în moşia banului un vad de moară şi o bucată bună de fânaţ. Să nu crezi că afurisiţii de ţarani s’au lasat pănă ce n’au izbutit a face să li rânduiască vodă, care chiar atunci venise în scaun, o cercetare noo.",
    "O fost rânduit în cercetare moşul dumitale, hatmanul lordache Strilea şi el nu numai că o dovedit că lordache o măsurat strâmb, dar o găsit şi vacile dăruite lui de ban, deşi lordache avuse grijă să le trimată la un văr al nevestei lui, tocmai la Bârgăoani. Hatmanul o adus pe lordache la Ieşi şi vodă o pus să-i tragă, la poarta curţii, într’o duminecă şi în faţa norodului, parc'ar fi fost un ţaran prost, trei sute de nuiele. Apoi l’o mai osândit să întoarcă Misihăneştilor jumatate din toate cheltuielile făcute cu judecata, cealaltă jumătate plătinduse de cătră banul loniţă pe care l’o bătut însuş Vodă cu buzduganul. Şi astfel bietul lordache neavând cu ce plăti atâţia bani, i s’o vândut mai dăunâzi: moşioara şi el o ramas pe drumuri, muritor de foame, cu nevasta şi cu copiii.",
    "— Dar, zise sulgeriul, aici nu se încape asemene primejdie, n’aveţi nevoie să-mi faceţi nici un hatâr, căci Radu Irofti va sufleţi mâni cum o văzut pe acea muiere neobrazată înlocuind stupii ei cei răi prin alţii buni, din prisaca mea.",
    "— Da, cucoane, aşa este, zise Grozav, dacă, precum nu mă îndoiesc, acel Radu Irofti iea mâni asupra sufletului său că într’adevăr o văzut pe muierea răzăşului schimbând stupii, putem cu toată dreptatea să ridicăm pe răzăş şi pe muierea lui şi să-i ducem legaţi la Focşăni unde starostele va hotărî pedeapsa lor.",
    "Dar, drept să-ţi spun, n’am încredere nici în spusele nici macar în sufleţirea acelui Irofti. El mi se pare un ticălos care, nu numai pentru pricina aratată de răzăş, dar poate şi pentru altele voieşte să-şi răsbune asupra lui şi a muierii lui. De unde ştiu că peste câteva zile nu se descopere vro împrejurare din care să se vădească că Irofti o jurat strâmb şi că, precum arată împunsăturile cari îl acoperă, el însuş o făptuit ducerea stupilor celor răi ai răzăşului în prisaca dumitale şi acea a stupilor dumitale celor buni în prisaca lui.",
    "•Dacă, ferească Dumnezeu, s’ar întâmpla aşa ceva, dumneta şi cu tovarăşul dumitale n’aţi putea să păţiţi nimica, toată răspunderea ar cădea asupra lui Irofti pentru că o jurat strâmb.",
    "•Cred şi eu că nu ar avea ce să ni facă nici domnia şi că nici nu ne-ar închide, nici nu ne ar bate, nici nu ne-ar globi.",
    "Dar ne-ar purta de nu ştiu câte ori şi pe aici şi pe la Ieşi, puindu-ne astfel la sdruncin şi la cheltuială mare. Şi, la urma urmei, ar trimete starostiei poroncă să nu ne mai întrebuinţeze la nici o cercetare fiindcă sântem nedestoinici şi astfel am pierde un venit destul de bun, căci starostele, care ţine la noi, pe Putină şi pe mine ne rindueşte la cercetările cele mai folositoare.",
    "Sulgeriul dintăiu nu răspunse, urmând a sorbi din imamea în tăcere şi apoi a da drumul fumului pe gură, drept înnaintea lui şi se părea că stă la îndoială asupra celor ce trebuia să li vorbească.",
    "In sfârşit se vede că îşi luase hotărârea căci zise :",
    "— Iea să nu mai umblăm cu vorbe de clacă, căpitane, şi să grăim deschis şi lămurit. Eu am pus de mult ochii pe prisaca răzăşului şi de mult i-am spus că sânt gata a-i da preţ bun pentru pământ şi pentru stupi, iar el n'o primit nici într’un chip. Acuma cele văzute sau puse la cale de Radu Irofti îmi dau pe răzăş cu desăvârşire în mână. Femeia lui şi poate, cu ea şi el, n’au cum să scăpe de pedeapsă grea şi ruşinoasă dacă nu-mi voiu trage jalba înnapoi. Ei vor fi prea mulţămiţi să capete iertarea mea cu preţul prisăcii. Dar eu nefiind om lacom de firea mea, oiu lua-o dânduli un preţ potrivit. Pe de altă parte, şi dumneta şi căpitanul Putină sânteţi oameni cari căutaţi să vă sporiţi starea şi să faceţi avere pentru copiii voştri. Din slujbele la cari sânteţi rânduiţi de staroste căutaţi să trageţi folos cum este şi drept: aveţi să vă folosiţi şi dela mine. Ştiţi că sânt bine cu starostele căruia, pentru răsplata îndatoririlor ce mi le face, îi dau şi eu mulţămirile cuvenite. Pentru treaba de faţă l’am şi mulţămit. Şi nu vă cer mare lucru, ci numai ca, îndată ce i se va fi cetit lui Radu cartea cu blăstăm şi el va fi jurat, să ridicaţi fără nici o întârziere pe răzăşi, sau numai chiar pe muiere, căci ştiu bine că bărbatul ei o va urma, şi s’o duceţi la Focşăni, la staroste, unde oiu merge şi eu. Pentru aceasta vă voiu mulţămi cu câte cinci lei buni, mai dând pe deasupra, căpitanului Putină o balercă de vin de Odobăşti şi dumitale vaca cea tarcată care ţi-o plăcut atâta azi dimineaţă, cu viţel cu tot.",
    "Darurile astfel propuse de sulgeriu alcătuiau, faţă de serviciul cerut, de averea sulgeriului, de starea celor doi mazili, de valoarea banilor şi a lucrurilor, o mulţămire prea frumoasă, care dacă nu întrecea pretenţiile ce puteau să le aibă cei doi mazili trebuia să-i mulţămească pe deplin.",
    "— Iți mulţămim, cucoane, şi-ţi sărutăm mânile, se grăbi să răspundă Grozav. Şi eu şi tovarăşul meu, în toate cercetările la cari ne rândueşte boieriul staroste, ne silim să îndatorim pe boieri, căci dela mâna lor aşteptăm şi noi sprijin şi prilej de folos. De ar fi pe lume numai mojici, am pieri de foame. Mâni, îndată ce va sufleţi Radu, vom pune pe răzăşi în fiere şi-i vom duce la Focşăni. Dovedinduse că într’adevăr muierea o săvârşit acea faptă scârboasă, noi nu ne putem îndoi ca, înnainte de a o făptuî, s’o sfătuit cu bărbatul ei şi l’om ridica şi pe el. Pe calaraşi i-om trimete la casa răzăşilor, să caute dacă nu găsesc acolo lucruri de furat, pentru ca bieţii oameni să s’întoarcă şi ei cu câte ceva pe la casele lor, macar cu găini şi cu straie.",
    "— Aşa-i şi drept, răspunse sulgeriul.",
    "— O duc greu şi ei acuma. Vodă o trimes la ocnă, după ce o pus să le tragă câte o batae grozavă, pe stegar şi pe jumatate din steagul de panţiri dela ţinutul Cârligăturii, numai fiind că, după ce cam curăţise un sat răzăşesc, în care împlinise banii birului, de păsări şi de purcei au dus în stuf nişte fete şi neveste mai curăţele pe cari le-au desmierdat. Cum vrei ca calaraşii să se hrănească, ei şi caii lor, numai cu leafa ce li-o dă domnia, şi cu ciubotele legiuite când au să deie necontenite pocloane ispravnicului şi căpitanului căre-i rândueşte în slujbă?",
    "Andrei şi cu Safta, după ce li se dădu drumul dela curte se duseră întins acasă la ei, împreună cu părintele Gheorghe şi cu călugărul Varsanovie, dar ajunseră acasă însoţiţi de toţi oamenii pe dinaintea caselor cărora trecuse; în curând veniră şi acei ce locuiau în celelalte părţi ale satului. Fiecare voia s’audă cât mai degrabă ceiace s’întâmplase la cercetare; fiecare îşi arata supararea pentru ocara făcută astfel de sulgeriu satului întreg. Cu mare nevoie izbuti părintele Gheorghe să ademenească pe răzăşi a pleca din ograda fiului său, unde opri numai pe câţiva bătrâni şi pe câteva rude mai apropiete cari intrară în casă.",
    "După plecarea mulţimii, preotul închise uşa şi, venind în mijlocul odăii, zise cu hotărâre:",
    "— Nu tiebuie nici să ne gândim să scăpăm prisaca: ea este pierdută. Bate la ochi că râpirea este de mult pusă la cale şi chibzuită cu meşteşug drăcesc de sulgeriu în unire cu Irofti, custarostele şi cu mazilii; sulgeriul li-o şi plătit preţul ei. Dacă ne împotrivim şi stăruim să ne dovedim nevinovăţia, ridică mâni pe Safta legată şi o duc la Focşăni. Acolo o pun la caznă, o bat, îi pun oo fierbinţi subsuoară, o ţin închisă zi şi noapte la odăile calaraşilor cari îşi fac râs de dânsa, pană ce, ne mai putând rabda, mărturiseşte fapta care n’o făcut o. Prin urmare dacă ne punem de pricină trebue să ne aşteptăm la durere şi la necinste pentru Safta, iar prisaca tot n’o scăpăm!",
    "— Bine vorbit-ai tată, şi într'un gând cu mine, zise Andrei. Piară doo prisace nu una, numai Safta să fie ferită de durere şi de batjocură. Avem doară cu ce trăi şi fără prisacă. Să mă duc la sulgeriu şi să i spun că-i las prisaca dacă se leagă că de Safta nu s’atinge nimene!",
    "Dar atunci călugărul, Varsanovie, care rămăsese nebagat în samă şi se uita pe fereastă în curte, veni în mijlocul cercului ce se alcătuise în mijlocul cercului şi zise:",
    "— Nu te grăbi şi mai aşteaptă; după cât cunosc pe sulgeriu, îl împaci numai decât dacă-i dăruieşti sau îi vânzi prisaca pe preţ ieften. Pentru aceasta este vreme şi mâni. Dar eu am nădejde bună să pot dovedi tot vicleşugul, daţi mi numai ragaz pană mâni dimineaţă.",
    "Şi, zicând aceste cuvinte, călugărul se închină, sărută mâna părinţilor şi plecă fără a voi să mai răspundă la vro întrebare.",
    "Acei care erau în casă îl văzură însă oprinduse în curte şi învârtinduse împrejurul unui car al lui Andrei care rămăsese desjugat dinnaintea casei.",
    "După ce ieşi pe poartă, plecă întins şi cu pas grăbit la prisaca frăţine-său unde găsi numai pe un băeţaş care de obiceiu păzia caprele. Acesta, după ridicarea răzăşului de cătră calaraşi, fusese trimes de argatul de încredere al lui Andrei cu însărcinare să păzască prisaca şi să ieie sama despre toate câte s’ar întâmpla acolo.",
    "Când călugărul ajunse la prisacă, lipsia mai bine de un ceas pănă la asfinţitul soarelui, iar noaptea căzuse de tot când Varsanovie, care străbătuse în lung şi în lat tot locul dintre prisaca răzăşului şi acea a sulgeriului, se îndreptă la deal spre potica Mateieşului care ducea atunci precum duce şi astăzi la mănăstirea Bogdana."
  ],
  "24": [
    "Un preot la locul lui",
    "Neculai Călin, pădurarul lui Strilea care păzia prisaca boierească în lipsa lui Solomon ramas la curte, văzuse pe călugăr umblând plecat la pământ, par’ca’r fi căutat ceva, oprinduse pe alocurea pentru a umbla cu mânile pe gios.",
    "A doua zi nu trecuse încă un cias dela răsăritul soarelui când acelaş pădurar văzu ieşind din tufele dela deal, călări, patru călugări pe cari îi recunoscu numai decât ca fiind părintele egumen Ghelasie, părintele Pahomie, eclisiarhul cel mare, părintele Ioasaf, chelarul şi părintele Varsanovie, fiul preotului Gheorghe Nan; erau urmaţi de doi pădurari ai mănăstirii, călări şi ei.",
    "Călugării se opriră şi descălecară aproape de bordeiul din prisaca boierească, iar Călin se grăbi să vie să sărute mâna egumenului care îl binecuvântă şi-l rugă să-i ţie calul. Părintele chelar care era şi el din Tămăşăni, şi chiar neam cu Călin, şi unul din pădurarii mănăstirii care îi era cumătru să grăbiră să intre în vorbă cu el şi-l încurcară atât de bine în cât Varsanovie purtase pe egumen şi pe eclisiarh în toată prisaca lui Strilea şi ajunsese dincolo de pământul lui Radu Irofti, pe locul lui Andrei, fără ca Călin să fi bagat de samă ce fac cei trei călugări. Ei rămăsese vreme îndelungată plecaţi la pământ în mai multe locuri în cari Varsanovie le vorbia încet şi, cu o aţă făcută din păr de cal, măsurau nişte urme pe pământ. Trecuse mai bine de o jumatate de cias când auziră glasul puternic al eclisiarhului celui mare chiuind şi chemând la vale pe părintele chelar. Acesta plecă cu caii şi cu cei doi pădurari fără ca Călin să şi fi dat câtuş de puţin samă de însemnatatea ce o avuse, pentru scopurile stăpânului său, primblarea pe gios a părintelui egumen între prisaca boierească şi acea a lui Nan.",
    "Călugării şi însoţitorii lor încălecară şi se îndreptară spre Tămăşăni. Când ajunseră în dreptul casei lui Andrei, Varsanovie intră în ogradă, iar ceilalţi îşi urmară drumul spre curte; sulgeriul şi cu oaspeţii lui ieşiau tocmai atunci pe cerdac. Tustrei se scoborâră în ogradă şi, când egumenul se se dădu gios de pe cal, îi sărutară mâna pe rând. Părintele Ghelasie avea nume mare de călugăr învaţat şi cu frica lui Dumnezeu, el se ţinea cu sfinţenie de pravilă, era nelacom, milos, vestit pentru judecăţile lui cele drepte, ocrotitor al celor mici şi neputincioşi şi ducea o viaţă de o curăţenie minunată.",
    "După ce se suiră în cerdac, sulgeriul pofti pe egumen pe pat, apoi puse să-l cinstească îndată, pe el şi pe eclisiarh, cu dulceţi şi cu cafè. Poroncise să-i aducă şi ciubuc, dar egumenul îi mulţămise spunându-i că nu bea tutun. Sulgeriul voise să ieie loc pe un scaun, ca şi mazilii şi eclisiarhul, dar părintele Ghelasie îl rugase să steie pe pat lângă el. In curând sosiră Andrei Nan şi cu Safta, însoţiţi de părintele Gheorghe şi de Varsanovie, iar în urma lor veniră cele patru fete şi flăcăoandrul care fusese la prisacă cu Safta în ziua de Sfântul Ilie şi cercetarea începu din nou.",
    "La întrebările puse de Grozav fetelor şi băietului, ei răspunseră că petrecuse toată ziua la cules smeură şi bureţi, venind la prisacă numai pentru a mânca de amiază. Arătările lor conglăsuiau în privinţa faptului că căruţa nu fusese mişcată din locul în care se oprise la sosirea lor de dimineaţă. Flăcăul mai lămuri chiar ca când desjugase boii la sosire şi le dăduse drumul să pască în poiană, jugul căzuse pe o mică tufă de porumbrele şi că când, la plecare, înjugase, luase jugul de pe aceiaş tufă.",
    "După ce se isprăviră aceste mărturii, Grozav zise, întorcânduse cătră egumen:",
    "— Nu ni mai rămâne decât să rugăm pe părintele Ghelasie să ni cetească cuprinsul cărţii de blăstăm ce o ie asupra sa Radu Irofti, cum că în ziua de Sfântul Ilie o văzut pe Safta, nevasta lui Andrei Nan, aducând cu căruţa ei, la prisaca de pe faţa Ciubotarului a sulgeriului Mihalache Strilea, cinci stupi slabi pe cari i-o lasat acolo, ducând în schimb din prisaca boierească la prisaca ei, cinci stupi de frunte.",
    "Egumenul se sculă atunci de pe pat şi, scoţând o hârtie din sân, zise:",
    "— Unde este Radu Irofti?",
    "Radu Irofti care era amestecat printre ceilalţi oameni strânşi dinnaintea cerdacului, deşi auzi, nu se mişcă din loc. Atunci îl împinse Ia scară odabaşa de calaraşi. Radu era galbân şi tremura.",
    "— Tu eşti Radu Irofti? întrebă egumenul.",
    "— Eu, prea cuvioase, răspunse Radu, încercând să stâpânească tremurul care îl scutura.",
    "— Dar umflat mai eşti la faţă, zise egumenul privindu-l cu bagare de samă şi încercânduse în zadar să-i întâlnească privirea.",
    "Ce ai făcut albinelor de te-au împuns ele altfeliu ?",
    "Radu nu răspunse.",
    "— Iată cuprinsul cărţii de blăstăm ce ai s’o iei asupra sufletului tău, urmă egumenul care începu să cetească:",
    "„Ghelasie ieromonah, egumen sfintei mănăstiri Bogdana. Facem ştire precum cinstit dumnealui Mihalache Strilea biv vel sulgeriu, au adus plângere asupra Saftei, nevestei lui Andrei Nan din Tămăşăni, zicând că numita i-ar fi luat din prisaca de pe faţa Ciubotarului cinci stupi de frunte pe cari i-o dus la prisaca lor, punând în loc, în prisaca boieriului, alţi cinci stupi proşti luaţi dintre stupii lor. Cerşut-au dumnealui această carte de blăstăm asupra lui Radu Irofti, răzăş din Tămăşăni şi el, de va mărturisi Radu Irofti drept, fără pizmă şi fără părtinire, cum au văzut pe Safta lui Andrei Nan schimbând acei cinci stupi, să fie iertat şi blagoslovit. Iar de nu va mărturisi drept, ci se va laşa să fie călăuzit de pizmă sau de părtinire, să fie blastamat de Domnul Dumnezeu şi de Maica Precistă şi de cei doisprezece apostoli şi de cei trei sute optsprezece oteţi din Nicheia: hierul, pietrele, lemnele să putrezească şi să se topească, iar trupul lui să steie întreg netopit, parte să aibă cu Iuda şi cu tricletul Arie şi de smerenia noastră încă să fie legat şi afurisit şi anaftemii dat în veci. Amin“.",
    "Glasul puternic al egumenului, liniştit la început, se făcuse treptat din ce în ce mai ameninţător şi devenise înfricoşăt de tot când rosti cumplitele cuvinte: „hierul, pietrele, lemnele să putrezească şi să se topească, iar trupul lui să steie întreg netopit“, făcând să treacă un fior de groază prin trupurile tuturor celor de faţă.",
    "Radu Irofti se făcuse ca varul, se clătina pe picioare şi dinţii i se auziau clănţănind în gură. Egumenul îl privi lung.",
    "— Ai auzit ce blăstăm cumplit, zise el. Dacă eşti hotărât să-l iei asupra ta, am să mă îmbrac în veştminte, am să-ţi pun epitrafirul şi evanghelia pe cap şi am să rostesc blăstămul din nou; apoi vei săruta crucea şi-ţi vei da mărturia după cum te va povăţui cugetul. Dar iea sama. Nu-ţi prăpădi viaţa cea veşnică pentru mulţămirea unei pizme sau a lăcomiei tale de bani sau din duh de părtinire. Gândeşte, fătul meu, şi glasul egumenului se făcuse acuma blând de tot, aproape desmierdător, că toate mulţămirile necurate ale lumii sânt numai nişte deşertăciuni, iar viaţa pământească nu alcătueşte nici macar a mia parte a unei clipe faţă de cea veşnică ce ne aşteaptă după moarte. Chibzueşte bine înnainte de a jertfi atâta veşnicie unui asemene nimic. Şi dacă ispitele vieţii şi poftele tale şi slăbăciunea ta te-au făcut să-ţi umpli sufletul pănă astăzi cu pacate grele, nu le pune vârf cu unul mai ",
    "straşnic decât ele toate, ci dimpotrivă, foloseştete de încercarea la care eşti pus pentru a te căi şi de cele din trecut.",
    "Glasul acuma blând ca o mângâiere al călugărului pătrundea pănă în fundul inimii fiinţii slabe şi rătăcite cătră care vorbia. Ghelasie, muindu’şi glasul şi mai tare, întrebă, rostind fiecare cuvânt răspicat, aproape ca un vaiet:",
    "— Hotărăştete, iei blăstămul asupra ta sau te fereşti să-ţi pierzi sufletul?",
    "Ochii lui Radu căutară ochii egumenului şi întâlnind privirea lui pătrunzătoare, dar plină de bunătate, de nădejde, de însufle- ţire şi de putere, i se păru că găseşte într’însa sprijin şi linişte.",
    "Tremurul de care era scuturat încetă de odată şi el deschidea gura pentru a zice că nu ie blăstămul asupra lui, când o mişcare care se făcea printre acei de faţă îl făcu să-şi întoarcă privirea asupra lor, iar ochii lui căzură asupra feţii lui Stan Făcăoariu care venise şi el să vadă ce se întâmplă cu fiică-sa şi cu ginere-său.",
    "Vederea duşmanului urât de el, a acelui pe care îl privia ca izvorul tuturor nenorocirilor sale, nimici cu desăvârşire lucrarea de pace, de linişte şi de căinţă ce o săvârşise în inima ticălosului cuvintele egumenului. In înfăţoşarea lui se făcu de odată o schimbare desăvârşită, fruntea i se încreţi, ochii i se umplură de ură, pumnii i se încleştară şi, cu un glas hotărât, zise:",
    "— Vreu să sufleţesc ceiace am văzut.",
    "Sulgeriul şi cei doi mazili ai căror feţe se posomorâse din ce în ce pe măsură ce vorbise egumenul şi cari văzând că li scăpau, celui dintăiu prisaca dorită şi celorlalţi darurile nădăjduite, aşteptau fără de suflet răspunsul lui Radu, răsuflară adânc şi feţele lor înseninară. Sulgeriul zise încet la urechea lui Grozav:",
    "— Popa ţine pe faţă partea răzăşilor!",
    "Iar Grozav răspunse :",
    "— Văd şi eu. Prea s’întrece cu şaga; am să-l spun starostelui ca să facă cunoscut şi Vlădicăi.",
    "Părintele Ghelasie după ce privise cu jale pe Radu, făcuse semn eclisiarhului şi acesta îi aduse o legătură în care se aflau veştmintele, ajutându-l să le îmbrace. Apoi luând evanghelia în mână, egumenul se scoborî dc pe cerdac, merse drept la Radu, îi puse în cap epitrafirul, peste epitrafir aşăză evanghelia şi, cu un glas şi mai înfricoşat decât întăia oară, ceti din nou blăstămul. După ce isprăvi, dădu evanghelia în mâna eclisiarhului, luând dela dânsul o cruce, scoase epitrafirul de pe capul lui Radu şi-i spuse:",
    "— Fă-ţi cruce şi zi: aşa să-mi ajute Dumnezeu şi sărută crucea.",
    "Radu îşi făcu cruce, zise cuvintele rostite de părinte şi îşi apropie buzele de cruce ca s’o sărute. Dar egumenul o ridică în sus înnainte ca el s’o fi putut atinge.",
    "— Innapoi, nevrednicule, zise el. Nu te oiu laşa eu să săvârşeşti pacatul pe deplin.",
    "Radu ramase ca trăsnit, cei de faţă se uitau cu uimire unul la altul.",
    "Sulgeriul strigă cu mânie :",
    "— Părtinirea prea cuvioşiei tale întrece toate mărginile. Am să mă plâng vlădicăi şi lui vodă.",
    "— Voiu aduce la cunoştinţa starostelui de Putna în ce chip prea cuvioşia ta îţi înţelegi datoria, zise Grozav.",
    "— Imi fac datoria de preot cum mă povăţuieşte legea creştinească, răspunse liniştit egumenul, şi nu-mi pasă de pârele dumneavoastră. Acest nenorocit, împins de patima care îl orbeşte, era să cadă sub blăstăm, arătând lucruri neadevarate şi închipuite numai de ura de care este stăpânit.",
    "— Şi de unde ştii că nu sânt adevarate? întrebă sulgeriul în prada unei mânii cumplite.",
    "— Dacă nu aş avea dovadă că toate câte le-o aratat Radu Irofti sânt închipuite, nu l’aş fi împiedecat să săvârşească jurământul, că doară nu sânt copil.",
    "— Iea să vedem dovada, zise Grozav cu un zâmbet de dispreţ.",
    "— Dovada iat-o, zise egumenul şi scoase de sub veştminte un capăt de aţă de păr de cal pe care se vedeau doo noduri. Radu o povestit că Safta o înjugat boii bărbatu-său la carul cu care venise şi că cu acel car o mutat stupii dintr’o prisacă în cealaltă. Am fost azi dimineaţă la amândoo prisăcile şi, căutând pe gios cu amănuntul, cu toată seceta cumplită care bântuie de mai bine de o lună, am găsit urmele carului în care s’au încarcat stupii. Le-am găsit pe cinci moşinoae, doo de cârtiţă şi trei de furnici, chiar în marginea prisăcii răzăşului în care s’au găsit trei stupi boiereşti; am mai găsit aceiaş urmă lângă capătul prisăcii boiereşti unde cei trei stupi au fost înlocuiţi prin alţii într’un moşinoiu mare de furnici; le am mai găsit în doo locuri în moşinoaie aflate pe pământul lui Radu Irofti.",
    "— Ei şi ce dovadă este asta, zise sulgeriul, doară Radu o spus că muierea o ridicat stupii cu carul.",
    "— Da, o spus că i o ridicat cu carul ei, răspunse egumenul apăsând pe acest de pe urmă cuvânt, şi urmele care se văd sânt urmele carului boieresc împrumutat dela sulgeriu. Iată lărgimea urmei roatelor carului lui Andrei, urmă el arătând întâiul nod, apoi adaose arătând al doilea nod: şi iată acea a roţilor carului boieresc; precum vedeţi obezile dela carul lui Andrei sânt cu un deget mai înguste decât acele ale carului boieresc. Radu Irofti ştiea că roţile dela carăle boieriului fusese făcute de acelaş rotar şi pe aceiaş măsură ca acele ale carălor lui Andrei, dar el nu ştiea că Andrei pusese astă primăvară pe un rotar din Bucium să-i facă roţi noo la toate carăle lui şi că acele roţi venindu-i acuma, în urmă, el numai de doo săptămâni le-o aşăzat Ia carăle lui.",
    "Şi acuma spuneţi însuşi dumneavoastră, făcutu-mi-am sau nu datoria de preot când am împiedecat pe acel nenorocit să săvâr- şască pacatul greu cu care era pe cale să-şi încarce sufletul. Şi dacă vă îndoiţi de spusele mele, veniţi cu mine la faţa locului să vedeţi cu ochii.",
    "Chiar dacă sulgeriul sau mazilii ar fi pus la îndoială adevărul arătărilor egumenului, înfăţoşarea lui Radu Irofti ar fi ajuns spre a împrăştie orice nedumerire în mintea lor. Se făcuse iar alb ca varul, ochii îi erau holbaţi de spaimă şi, ca să nu cadă, fusese silit să se apuce cu mânile de parmaclâcul cerdacului.",
    "— De ce ne-ai înşălat ticălosule? strigă Grozav apropiindu-se de el.",
    "Radu se uită la mazil.",
    "— Pacatul m’o împins, răspunse el, dând iar ochii în gios şi rămânând sprijinit de parmaclâc.",
    "— Şi crezi tu că ai să rămâi nepedepsit pentru o asemene faptă? ziseră odată Grozav şi Putină cari vedeau că darurile făgăduite de sulgeriu li scapau din mână.",
    "— Odabaşa, strigă Putină, iea pe acest ticălos, du-1 sub cel şopron şi-i trage îndată trei sute de bice.",
    "— Nu-ţi face pacat, căpitane, zise egumenul, nu vezi că acel păcătos este pe jumatate mort de ruşine şi de spaimă? Lasă-1 macar pănă mâni.",
    "— Leagă-1, odabaşa şi-l ie cu noi la Focşăni; îl vom judeca noi acolo după cum i se cuvine, zise Grozav aruncând lui Grozav o privire care numai zile trandafirii pentru Irofti nu proorocia.",
    "Voi, zise el răzăşilor, duceţi-vă la casele voastre, nu mai avem nici o treabă cu voi.",
    "Răzăşii nu aşteptară o a doua poftire; se închinară şi se grăbiră să ieasă pe poartă şi să se îndrepte spre sat. Iar, cum ajunseră acolo, părintele Gheorghe trimise veste pretutindeni ca, la aprinsul lumânărilor, să s’adune oamenii toţi acasă la el.",
    "Trăsura egumenului sosise de mai înnainte la curte, la Tamăşăni: el se grăbi să-şi ieie ziua bună dela sulgeriu şi să plece. Despărţirea lor fu din sele mai răci.",
    "Cei doui mazili poroncise şi ei să li înhăme caii la căruţă care trase la scară îndată după plecarea călugărilor. Când se apropieră spre a-şi lua ziua bună dela sulgeriu care nu mai vorbise cu ei, Grozav îl întrebă, cam su sieală :",
    "— Dar cheltuiala noastră şi acea a calaraşilor cine o plăteşte?",
    "Sulgeriul se înfuriă. După ce prisaca îi scapase din mână, după ce dăduse în zadar bani buni mită starostelui, după ruşinea ce o păţise faţă de răzăşi şi de călugări, i se mai cereau bani!",
    "— Să vă plătească prostul care o trimes în cercetare nişte dobitoci şi nişte mişei ca voi! strigă el.",
    "Grozav deschidea gura pentru a răspunde că nu ei erau de vină, dar sulgeriul bătu din picior şi le făcu semn să ieasă pe poartă, însoţind semnul cu o sudalmă din cele mai cumplite.",
    "Mazilii se grăbiră să se urce în căruţi şi să plece urmaţi la o departare de calaraşii siliţi să meargă încet de oarece duceau între dânşii pe Radu Irofti cu mânile legate la spate.",
    "Dar în aceiaş seară se adunau după asfinţitul soarelui, în ograda părintelui Gheorghe, toţi răzăşii cari mai rămăsese cu părţile lor şi hotărau într’un glas ca Stan Făcăoariu şi cu preotul să plece a treia zi, care cădea într’o Joi, la Ieşi, spre a porni din nou judecată împotriva sulgeriului. Dar părintele Gheorghe se rugă de oameni să-l scutească de acel sdruncin, cumplit pentru un om în vrâsta lui. Datoria cătră sat şi-o îndeplinise doară cu prisosinţă căci pănă atunci făcuse patrusprezece drumuri la Ieşi, însă se arătă gata să deie la cislă, pentru cheltuială, întreit cât îl ajungea partea lui. Propunerea părintelui fu bine înţeles primită de sat cu bucurie: se hotărî ca Stan Făcăoariu să plece singur, dar banii fură strânşi numai decât căci, de astădată, răzăşii saraci; nu fură cuprinşi în cislă, partea lor aruncânduse numai asupra acelor cu dare de mână.",
    "Vestea celor ce se petrecuse în adunare fu adusă chiar în acea seară lui Spiridon vierul de cătră un văr al lui, care mai de multă vreme primia dela sulgeriu, într'ascuns, daruri băneşti spre a-l ţinea în cunoştinţa celor ce se ziceau şi se făceau în sat.",
    "Mare fu mânia sulgeriului când, a doua zi, Spiridon veni de dimineaţă să i facă parte de hotărârea ce o luase răzăşii.",
    "Strilea căruia Zamfira îi adusese tocmai atunci copiii pe cari, precum am arătat mai sus, îi iubia cu patimă, merse la ei, îi lo în braţe, îi sărută, şi atât aceste desmierdări cât şi vederea lor îi mai stârniră mânia. Sări de pe patul din cerdac pe care şădea turceşte, cu ciubucul aprins în mână şi cu filigeanul de cafè pe măsuţa în trei picioare aşazată lângă el, răsturnând cafeaua şi începu să se primble cu paşi răpezi, nebăgând în samă pe Frosiniţa şi pe Patraşcu, rostind sudălmile cele mai cumplite. In sfârşit, zărind copiii, se mai linişti puţin şi spuse lui Spiridon să meargă, la treaba lui, adăogând :",
    "— Lasă c’oiu scăpa eu de Stan Făcăoariu, de întreg neamul lui şi de uricile lor chiar de a trebui să cheltuiesc jumatate din avere."
  ],
  "25": [
    "Ispita",
    "Ion se îndreptase de vro doo săptămâni: rănile i se închisese şi el reâncepuse să-şi îndeplinească slujba obişnuită. Sulgeriul de atunci, din sara în care pusese să-l bată atât de crunt, nu-1 mai chemase la dânsul, nu mai vorbise cu el; poroncile ce avea să i li deie i le trimitea prin altă slugă; când îl întâlnia în ogradă sau pe afară se făcea că nu-1 vede sau întorcea capul, iar robii pedepsiţi primiau pedepsele lor dela mâna lui Iftime a lui Grigore Pitarul. Dar Ion de câte ori nu era reţinut de îndatoririle lui la câmp sau la pădure îşi petrecea vremea în ograda curţii numai spre a avea prilej să vadă pe Catrina. Dar ea se feria de el, de câte ori îl ştiea în ogradă rămânea în casă şi, de oarece sulgeriul nu-l mai chema în casă, numai arare ori aveau ochii însetaţi de ea ai lui Ion prilej să se bucure de privirea ei.",
    "In după amiaza zilei în care sulgeriul auzise de hotărârea răzăşilor, înspre sară, boieriul era dus la vânat; Ion priveghia nişte ţigani cari curăţiau fântâna ce se afla în faţa curţii, copiii sulgeriului se jucau prin curte, iar Zamfira şădea gios pe treptele scării cerdacului. Se afla acolo pentru ca să ieie samă la copii şî ţinea în mână o cămeşă de pânză de in pe care se vedea început un prea frumos izvod, dar la copii nu se uita şi acul de care atârna un fir de matasă roşie rămânea înfipt în pânză. Era stăpânită de un singur gând. Acel al răsbunării: să se răsbune de ocara care i-o făcuse Andrei, să găsească un mijloc pentru a a sfâşia inima lui şi acea a Saftei, să pedepsească pe boieriu pentru dispreţul ce i l aratase şi pe Catrina pentru norocul ce dăduse peste ea. De odată ochii îi căzură pe Ion.",
    "Dacă carnea lui sfarmată de loviturile vergilor era acuma aproape tămăduită, ţiganul rămânea slab, galbân, pasul lui nu re- dobândise voinicia de odinioară, capul care altă dată îl purta sus era acuma plecat asupra pieptului, ochii cari pănă mai dăunăzi priviau drept înnaintea lor cu hotărâre, aproape cu mândrie, erau stânşi şi privirea lor stearsă se umplea din când în când de nemărginită jale.",
    "— Ţiganul se stânge de dorul Catrinei, gândia Zamfira. Ce n’ar fi el oare în stare să facă acuma pentru a o redobândi? L’ai putea lesne ademeni chiar la moarte de om dacă ai fi în stare să-i însufli credinţa că prin omor ar putea ajunge să aibă iar parte de Catrina.",
    "Şi deodată crierul ei fu străbătut de întrebarea:",
    "— Dacă m’aș folosi de dorul lui pentru îndeplinirea răsbunării mele?",
    "Şi acest gând plăcându-i, frumoasa femeie începu să-l învârtească şi să-l sucească în cap şi fruntea i se încreţia tot mai tare, buzele i se strângeau din ce în ce, iar privirea ramasă ca pironită drept înnaintea ei, în pământ, se făcea tot mai cruntă şi mai neânduplecată. Soarele era aproape de asfinţit şi ţiganii cari îşi mântuise lucrul se dusese pe la bordeile lor. Ion dăduse câteva târcoale prin ogradă, cu ochii îndreptaţi spre ferestele curţii, cu nădejdea că va zări pe Catrina, dar ea nu se aratase nicăiure.",
    "Ţiganul dând un suspin greu se îndrepta spre poartă când auzi numele lui rostit de un glas de femeie. Când s’întoarse tresărind, văzu pe Zamfira apropiinduse răpede de el şi făcându-i semn să steie pe loc Duduca boierului, cum o numiau ţiganii, nu era iubită de ei, căci pe vremea în care trecerea la stăpân îi era mare se purtase cătră ei cu fudulie şi cu neândurare, pârându-i sulgeriului pentru cea mai mică vină şi adesea fără nici o vină. Multe lovituri de vergi sau de biciu trăsese Ion din pricina Zamfirei şi el ştiea bine că cele multe ţiganii le suferise pe nedrept. Dar el mai ştiea că trecerea ei la sulgeriu, care de mult era în scădere, pierise de tot de când boieriul îndrăgise pe Catrina şi auzise pe ceilalţi robi povestind că duduca Zamfira nu mai poate de ciudă de când o ţigencă i-o luat toată trecerea. Faptul că Zamfira suferia de pe urma aceiaşi împrejurări care îi întunecase viaţa, îl făcea s'o privească ca pe un feliu de tovarăşă de nenorocire şi să se simtă atras cătră ea.",
    "— Du-te la muchia râpii, în faţa porţii, îi zise ea îndată după ce el ajunse lângă dânsa, şi aşteaptă-mă. Duc copii în casă şi vin îndată acolo. Am să-ţi spun lucruri cari vor fi spre binele tău.",
    "Ion se duse la muchia râpii unde veni şi Zamfira în curând, după ce încredinţă copiii mamei Smarandei. Indată cum sosi lângă Ion, tânăra femeie se aşăză gios, chiar pe muchie: robul ramase în picioare în faţa ei, ceva mai gios de cât ea, astfel că, de pe tapşan, nu se putea bănui fiinţa lui acolo.",
    "— Măi Ioane, începu Zamfira, tare mi-i milă de tine căci văd că eşti foarte nenorocit!",
    "Ion tăcu şi ramase cu privirea plină de jale îndreptată în gios.",
    "— Mare-i nedreptatea care ţi-o făcut-o boieriul, urmă Zamfira.",
    "Ca stăpân, era în drept să se bucure de frumuseţa roabei lui, dar să ţi o ieie de tot! Şi tu o iubeşti ca un nebun!",
    "Ion nu răspunse nimica, dar din ochii lui se văzură izvorând câteva lacrimi cari după ce îi brazdară obrajii căzură pe pământ.",
    "— S’ar putea crede, urmă Zamfira, că compătimirea mea cătră tine este prefăcută şi că vorbescastfel numai din ciudă, fiindcă boieriul nu se mai ține de mine. Dar tu ştii bine că dragostea boieriului de mult s’o răcit cătră mine. Nime nu ştie mai bine decât tine de când s’o săturat de mine şi câte mi-au luat locul de un an încoace. Apoi ştii că acuma el umblă să se căsătorească din nou cu fiica vornicului Costache Ţifescu din Domneşti. Eu, în cit mă priveşte, mi-am luat nădejdea şi sânt hotărâtă să plec de aici încă înnainte de nuntă şi să mă întorc la Ieşi. Am strâns câteva părăluţe şi voiu şti eu doară să mi găsesc un bărbat statornic. Dar văzândute atât de nenorocit, mi s’o făcut milă de tine şi mi-am pus în gând să-ţi dau un sfat bun care, dacă li-i urma, te-a pune în stare să aduci iar pe Catrina în bordeiul tău în care să rămâe de acuma nelipsită.",
    "Ion nu zise nimic, dar chipul în care el îşi aţintia acuma privirea asupra ei, îi arata că ţiganul îi soarbe cuvintele.",
    "— După cât cunosc pe boieriu, zise Zamfira, el începe să se sature de Catrina şi în curând ea are să se trezească înlocuită prin alta.",
    "Ion făcu o mişcare de bucurie.",
    "— Dar să nu crezi, urmă Zamfira care, pe când îi vorbia se uita ţintă la el şi nu pierdea nici una din mişcările lui, că boieriul când s’a sătura de Catrina, ţi a da-o ţie înnapoi. El este supărat foc pe tine din pricina îndrăznelii ce ai avut să-ţi baţi femeia, fiindcă el o luase în ietacul lui. Să nu crezi că ai scapat cu bataia cari ai suferit-o, boieriul are de gând să-ţi deie şi altă pedeapsă neasamanat mai grea. Vrea să te despartă de dânsa pe vecie !",
    "— Dar, purcese ea după ce tăcu puţin pentru a privi cu o crudă plăcere spaima care, la auzul acestor cuvinte, se oglindi pe faţa lui Ion, boieriul mi-o spus-o chiar mie, el vrea să vândă pe Catrina la Ieşi sau aiurea, departe de aici, pentru ca să nu mai ai putinţă s’o baţi.",
    "Zamfira minţia, căci sulgeriul nu-i spusese nimica şi nici prin gând nu-i trecuse să vândă pe Catrina de a cărei frumuseţă erau încă îmbatate simţurile lui. Dar Ion se făcuse acuma încă mai galbân decât era de obiceiu şi de abie se ţinea pe picioare, tot trupul fiindu-i scuturat de tremur.",
    "— Dar, urmă ea, Catrina n’are să fie vândută, ea are să s’întoarcă în curârid în bordeiul tău dacă tu îi asculta de sfatul meu.",
    "— O spune ce să fac şi te-oiu asculta orbeşte numai să am iar parte de dânsa, zise Ion cu un glas surd şi tremurat.",
    "— Boieriul este suparat tare pe tine, dar el te-ar ierta şi ţi-ar da pe Catrina înnapoi dacă tu i-ai face o slujbă mare, un bine în urma căruia să n’aibă cum să nu-ţi fie recunoscător.",
    "— Da ce bine mare este în stare un rob ţigan să facă unui boier de neam ca sulgeriul? întrebă Ion cu desnădăjduire.",
    "— Un om mic este adesea în stare să facă unui om mare un bine care nu i l’ar putea face altul de sama lui sau mai mare, răspunse Zamfira, şi tocmai acuma ai avea prilej să faci sulgeriului un bine de acest soiu. Ştii că răzăşii erau hotărâţi de mai de mult, încă de când o venit noul domn, să pornească iar judecata împotriva boierului nostru pentru a întoarce dela el părţile din Tămăşăni pe cari le stăpâneşte. Dar poate nu ştii că, în urma întâmplării cu Radu Irofti şi cu Safta lui Andrei Nan şi a păcălelii sulgeriului, satul s’o adunat ieri seară la părintele Gheorghe şi că într’un glas s’o pus la cale ca Stan Făcăoariu să plece fără zabavă la Ieşi, cu uricile satului, pentru ca să le înfăţoşeze Domniei şi să-i ceară punere de soroc spre judecarea pricinii. Ştii cât l’au năcăjit răzăşii pe boieriu cu judecăţile pe cari le-au avut pănă acuma, ce zdruncin şi ce cheltuială i-au pricinuit acele judecăţi.",
    "El se liniştise de vro câţiva ani şi credea că o scapat de judecăţi pentru totdeauna. Apoi o prins dragoste mare pentru acest loc şi ar fi mai bucuros să moară decât să l părăsească. Eram de faţă când Spiridon vieriul i-o adus azi, dimineaţă veste despre hotărârile ce s’au luat la sfatul satului de aseară. Sulgeriul o fost cuprins de o mânie groaznică şi o spus că ar da bucuros jumatate din ce are acelor cari l’ar scapa de Stan Făcăoariu şi ar lua din mânile răzăşilor hârtiile blastamate cu cari ei îi fac lui atâtea supărări.",
    "Zamfira răstălmăcia întru înadins cuvintele sulgeriului cari, precum am văzut mai sus, erau departe de a avea înţelesul acelor ce le povestia lui Ion: avea ea doară scopurile ei.",
    "— Şi acuma, urmă ea, dacă nu eşti din cale afară prost, ştii ce trebuie să faci ca să redobândeşti pe Catrina. Găseşte chip să mântui pe boieriu de Stan Făcăoariu şi de uricile răzăşilor şi el n’a mai avea cum şi pentru ce să vândă pe Catrina. Ştii cât este de darnic sulgeriul când îi faci vro mulţămire, chiar mică; ce n’ar face el pentru acel care l’ar mântui de nişte duşmani atât de supărăcioşi şi ar aduce în mânile lui nişte hârtii a căror nimicire i-ar închezeşlui pentru totdeauna liniştita stăpânire a moşiei.",
    "— Dar, strigă Ion, vrei să fac moarte de om?",
    "Zamfira îl privi cu dispreţ.",
    "— Eu nu ţi-am zis cum să faci, răspunse ea după oare care tăcere; asta este treaba ta. Dacă găseşti chip să mântui pe boieriu de Stan Făcăoariu şi dacă izbuteşti să pui mâna pe hârtii, nu este bine în putinţa sulgeriului pe care să-l ceri fără ca el să ţi-l deie.",
    "Pe tine te priveşte să chibzueşti în ce chip îi aduce dorinţa lui la îndeplinire dacă vrei să te mai bucuri de Catrina. Dacă nu, s’or mai găsi poate şi alţii care să îndeplinească pofta boieriului, şi tu vei rămânea un prost şi nu-i mai vedea în veci pe Catrina care s’a strecura prin ietacele boierilor, frecându-i pe picioare pănă ce a îmbătrâni şi s’a gârbovi.",
    "Şi Zamfira sculânduse, se îndreptă răpede spre curte fără a se mai uita înnapoi. Ştiea ea doară ca sămânţa blastamată ce o azvârlise astfel găsise în inima chinuită şi sângerată, dar sălbatecă a robului pământ prielnic şi roditor."
  ],
  "26": [
    "Punerea la cale a unei fapte de",
    "răsbunare",
    "Dacă sulgeriul fusese pus în cunoştiinţa celor vorbite şi hotărâte în adunarea dela părintele Gheorghe la care luase parte satul, el nu putea să aibă nici o ştire despre cele puse la cale în altă întrunire, neasamanat mai mică, care se ţinuse într’aceiaş seară, după ce se spărsese adunarea obştiei.",
    "Vlad Catana ajungând lângă cei doi fii ai lui Sandu Făcăoariu, Mihaiu şi Neculai, în clipa în care aceştia ieşiau din ograda părintelui Gheorghe li zise încet :",
    "— Veniţi după mine! şi apucase drumul la vale spre casa lui, iar ei se ţinură după dânsul.",
    "Când ajunse aproape de poarta lui, cârni spre stâuga, intră într’o curte părăsită cu gardul stricat, străbătu grădina din dosul acelei curţi, sări peste gard în ţarină, apoi, după ce se încredinţă că flăcăii îl urmează, merse drept la muchia râpei de deasupra Pietrosului Mare unde se opri. In dreapta, în stânga, în dosul lui, dinnaintea lui, până devale în pârău, locul era descoperit, nu se vedea nici o tufă. Mihaiu şi cu Neculai ajungându-1 în curând, Vlad se puse gios făcând semn tinerilor să şadă şi ei.",
    "— Se vede ca ziua, zise el cu glasul înnăduşit, nu se poate apropie nime fără ca să-l zărim de departe, totuş a fi bine să vorbim încet: lucrurile ce am să vi le spun nu trebuesc auzite de alţii decât de voi.",
    "— Vă ştiu, urmă Ungureanul, de băieţi inimoşi şi fără frică, ştiu că urâţi din suflet pe ciocoiul scârbos care o mâncat jumatate din moşia strămoşască, care vă jăfuieşte pe fiecare zi, care este pe cale să vă râpească şi ce v’a mai rămas din pământurile voastre, care zilnic îşi bate joc de voi şi îşi face râs de nevestele şi de surorile voastre. Satul o hotărât mai adinioarea să pornească din nou judecată împotriva sulgeriului şi să trimită la Ieşi pe nenea Stan pentru a da Domniei jalbă din partea obştiei. Domnul cel nou este drept şi ţine cu norodul, avem bună nădejde că vom căpăta de astă dată dreptate. Sulgeriul va fi silit să ne întoarcă pămân- turile ce ni le a luat pe nedrept şi să se mute de pe locurile noastre. Dar prin asta nu ne mântuim de dânsul: Domnia se schimbă necontenit şi judecăţile se deschid din nou la fiecare schimbare. Peste un an, mult peste doi sau trei, domnul drept şi milostiv de astăzi are să fie mazilit: de unde ştim noi că în locul lui nu vine altul, a cărui ureche să fie surdă la jălbile norodului şi plecată numai la acele ale boierimii, să nu vie în scaun un domn la care Strilea şi cu rudele lui să aibă trecere mare?",
    "Sulgeriul cu bună seamă că va începe atunci din nou judecata, ne va da din nou rămaşi şi noi vom fi siliţi să-i întoarcem pământurile şi venitul ce-l vom fi luat dintr’însele, afară de cheltuielile ce va trebui să le facem cu drumurile, de gloabă pentru paguba pricinuită şi de ciubote grele la oamenii domneşti.",
    "— Dar atunci ce-i de făcut ? întrebară într’un glas Mihaiu şi Neculai.",
    "— Să desfiinţăm pricina răului, răspunse scurt Vlad.",
    "— Cum? Să omorâm pe boier? întrebară flăcăii.",
    "— Moartea unui ticălos, lacom, hrăpăreţ şi desfrânat ar cântări puţin pe lângă liniştea, închezeşluirea averii şi a cinstei unui sat întreg, zise Vlad cu hotărâre. Dar nu este nevoie să-l omorâm, ne putem mântui de dânsul şi într’alt feliu.",
    "— Cum? întrebară tinerii.",
    "— Să punem mâna pe el şi să l dăm pe sama unui cunoscut al meu, duşman de moarte al sulgeriului, căruia după ce l’a lăsat sărac i-a necinstit şi muierea. Cunoscutul meu nu voieşte să ucidă pe sulgeriu, dar se îndatoreşte să-l ţină la loc ascuns şi să nu-i dea drumul pănă ce Strilea, pe lângă că-i va întoarce tot ce i-a luat, va da hârtie încredinţată cu blăstăm că toate dăniile ce le-a căpătat, atât părintele său, banul Constantin cât şi el însuş, nu sânt decât cumpărări meşteşugite şi că veniturile adunate ce le-a luat de pe aceste părţi cumpărate pe nedrept, întrec cu mult banii cu cari le-a cumpărat. Inţelegeţi voi că faţă de astfel de hârtii rămân răsuflate nu numai dăniile ca fiind meşteşugite, dar şi cumpărăturile, căci dacă dăniile erau meşteşugite, sulgeriul nu era răzăş când a făcut cumpărăturile şi, prin urmare, sânt răsuflate şi ele.",
    "— Dar dacă sulgeriul nu iscăleşte hârtia sau arată pe urmă că o iscălit-o prin silă? întrebă Mihaiu Făcăoariu.",
    "Vlad zâmbi.",
    "— Asta este treaba cunoscutului meu. Dacă l’aţi cunoaşte nu v’aţi îndoi că va scoate dela sulgeriu orice hârtie, ar socoti de trebuinţă.",
    "— Dar cine-i cunoscutul tău? întrebă iar Mihaiu.",
    "— Am jurat să nu i spun numele şi am jurat că nu-1 va vedea nici unul din acei cari mă vor ajuta să dau pe sulgeriu în mânile lui.",
    "— Da cum să punem mâna pe boieriu? întrebă Neculai.",
    "— Vă voiu spune cum, răspunse Vlad scoţând din chimir o cruce de alamă galbănă, având sapată pe dânsa chipul Mântuitorului răstignit, dacă juraţi pe această cruce să nu destăinuiţi nici macar la moartea voastră nimica din cele ce v’am spus pănă acum, din cele ce le veţi auzi de acum înnainte, din câte le veţi vedea făptuinduse sau le veţi făptui voi înşivă în această lucrare, dacă vă legaţi să m’ascultaţi orbeşte, să îndepliniţi orbeşte orice vă voiu poronci şi să nu vă daţi înnapoi dinnaintea nici unei primejdii.",
    "Şi Vlad le întinse crucea: flăcăii se sfătuiră din ochi. Ei fusese crescuţi în simţirile celei mai învierşunate uri împotriva Strileş- tilor; nu odată auzise ei pe tatăl lor şi pe fraţii lui plănuind uciderea sulgeriului. Porniţi din firea lor spre fapte crude, ei n’ar fi stat multă vreme la gânduri nici pentru a se lega să ieie parte la uciderea sulgeriului, şi Vlad li cerea doară numai să ajute la prinderea şi închiderea lui în loc teafăr. Amândoi puseră deodată mâna pe cruce.",
    "— Jurăm să nu destăinuim nimica din câte le-am auzit şi le vom auzi, jurăm să tăcem despre toate câte le-om făptui sau le-om vedea făptuinduse, aşa să-mi ajute Dumnezeu, zise încet şi răspicat Vlad.",
    "Şi flăcăii, cu mâna pe cruce, rostiau la rândul lor fiecare din cuvintele ce ieşiau din gura Ungureanului; iar după ce mântuiră jurământul, fiecare din ei sărută crucea.",
    "— Iată planul ce l’am alcătuit cu cunoscutul meu, zise Vlad după ce vârî iar crucea în chimir. Sulgeriul merge acuma adesea de stă de vorbă cu Gavril sihastrul dela Poiana Prălii, nădăjduind că va izbuti să facă pe călugăr să-i dăruiască partea lui de moşie. Călugărul însă ţine cu noi şi nici nu gândeşte să lipsească pe copiii frăţine-său de moştenirea ce li se cuvine. Dar el este şiret şi poartă pe sulgeriu cu nădejdea că-i va lăsa lui partea de moşie şi astfel capătă dela boieriu multe de ale hrănii şi de ale îmbrăcămintei, cari tot la soră-sa merg. Sulgeriul merge la sihastru numai după prânz, singur, calare şi nu se întoarce înnainte de asfinţitul soarelui când pe drum nu se mai află nime. Dacă ne am aţinea tustrei în tufele deasupra podului dela Laiţă, la cotitură, unde-i drumul strâmt de tot, ar fi lesne, întinzând o frânghie deacurmezişul drumului, între doi copaci, să-l doborâm la pământ cu cal cu tot. Sulgeriul pleacă dela călugăr totdeauna după asfinţitul soarelui, în locul unde vom întinde frânghia este întunerec chiar şi ziua; el nu va vedea frânghia şi, chiar de ar vedea-o, cum vine el în umbletul cel mare, nu va avea vreme să oprească calul care, lovinduse de frânghie, se va prăbuşi cu călăreţ cu tot la pământ. Atunci, înnainte ca sulgeriul să poată să-şi revină în fire, vom tăbărî pe el şi l vom lega burduf.",
    "— Şi după ce l’om lega, întrebă Mihaiu, ce să facem cu dânsul?",
    "— Avem să-l lom binişor şi să-l ducem peste pârăul Pietrosului Mare, în fundul unei scursuri, unde îl vom lega de un copac cu un căluş în gură şi-i vom spune că îl lăsăm să moară de foame acolo sau să fie rupt de fiare. Bine înţeles că ne vom mânji cu funingine pe obraz ca să nu ne cunoască.",
    "— Şi cunoscutul tău are să vie să-l deslege? întrebă Mihaiu.",
    "— Cunoscutul meu va fi aproape de noi dar noi nu-1 vom vedea; el va lăsa să treacă câteva ceasuri de noapte, apoi se va face că trece pe lângă copacul de care va fi legat sulgeriul şi se va arăta foarte mirat recunoscându l.",
    "— Şi-i va da drumul?",
    "— Numai după ce sulgeriul îşi va pune iscălitura pe cartea cu blăstăm prin care recunoaşte că dăniile lui şi acele ale tătâne-său sânt meşteşugite, în faţa unui preot care va iscăli şi el lângă sulgeriu.",
    "— Dar de unde popa?",
    "— Asta-i treaba cunoscutului meu; am toată nădejdea într’însul.",
    "— Şi când să ne aţinem la Laiţă?",
    "— Poate mâni, poate poimâni, poate peste câteva zile: întăia oară când sulgeriul va veni la părintele Gavril. Cunoscutul meu are o ascunzătoare bună în apropiere de podul dela Laiţă, în care stă supus ziua întreagă. Voi, de acuma înnainte, să urmăriţi pe sulgeriu în fiecare după amiază şi, îndată ce veţi vedea că apucă drumul Prălii, să vă luaţi după dânsul. Eu voiu păzi la prisaca mea de pe faţa Ciubotariului, drumul trece pe lângă ea şi sulgeriul nu poate să treacă nici la deal nici la vale fără ca să prind de veste. Cum va trece, voiu înştiinţa pe cunoscutul meu prin semnul ştiut între noi şi voiu merge să vă aştept dela deal de pod.",
    "— Dar dacă boieriul n’a fi singur, întrebă Neculai.",
    "— Nu vom face nimica şi vom lăsa treaba pe altă dată când va fi singur. Dar nu mă tem de asemene lucru, căci sulgeriului îi place să umble singur: el este un om blăstămat, nu se teme de Dumnezeu, dar de oameni sau de primejdii și mai puțin.",
    "— Și gloantele lui nimerește rândunica în zbor, zise Mihaiu.",
    "— De va apuca să puie mâna pe pistoale înnainte să fi tăbărât noi trei pe el, vai de pielea noastră, zise Neculai pe care, numai la acel gând îl apucase fiorii.",
    "— Doară avem şi noi puşti şi vom putea trage asupra lui din trei tufe, în dosul fiecăreia din cari va pândi câte unul din noi cea mai depărtată dintr’însele este la zece stânjăni, iar cea mai apropietă la cinci stânjăni de drum. Dacă nici unul din noi nu-i meşter de puşcă ca sulgeriul, fiecare împuşcă iepurele în fuga mare: ce dracu, vom nemeri doară un om.",
    "— Atunci tot se poate întâmpla să facem moarte de om? zise Neculai.",
    "— Numai dacă s’ar întâmpla un lucru ce mi se pare cu neputinţă: adică dacă sulgeriul ar apuca să pună mâna pe pistoale înnainte ca noi să ne fi aruncat asupra lui. La asemene întâmplare n'am avea ce să facem, trebue să-l răpunem căci de nu-l răpunem sau ne împuşcă sau ne bagă în ocnă.",
    "— Cu ce s’încărcăm puştile? întrebă Neculai.",
    "— Cu praf şi cu haliciuri. Praf de puşcă aveţi?",
    "— N’avem, răspunseră flăcăii.",
    "— Vă voiu da eu că am de cel mai bun, zise V!ad, precum şi poşte şi haliciuri. Voiu avea la mine frânghii bune şi chiar funingină cu care să ne mânjim ca să nu ne cunoască boieriul.",
    "— Dar cu calul ce vom face? mai întrebă Mihaiu.",
    "— Cunoscutul meu a avut grijă şi de asta, a pregătit o ascunzătoare pentru cal. îndată ce vom fi dat pe sulgeriu pe mâna lui... pe mâna cunoscutului meu, şi Vlad îşi muşcă buzele pentru că fusese cât pe ce să scape numele acelui cunoscut, voiu duce chiar eu calul în acel loc.",
    "Mai bine de un ceas încă Vlad Catana răspunse la întrebările flăcăilor şi li lămuri, până în cele mai mici amănunte, partea ce aveau s’o îndeplinească în îndrăzneaţa faptă ce o pusese la cale cu tainicul lui cunoscut. Când cei trei tovarăşi se despărţiră pentru a se duce la casele lor, cucoşii cântase de mult de miază noapte. Şi tustrei ardeau de nerăbdare să vadă sosind mai degrabă ceasul în care erau să puie mâna pe boieriul urâtde ei, flăcăii în nădejdea de a mântui satul de el, Vlad în acea de a vedea învins şi smerit pe acel care-i făcuse atât de usturătoare batjocură."
  ],
  "27": [
    "Când deasupra când dedesubt",
    "In dimineaţa zilei de miercuri sulgeriul se trezi fără chef: toată noaptea fusese năcăjit de acelaş vis urât. Se vedea calare pe Daraban, înspre seară, şi o haită mare de lupi flămânzi îl gonia, când pe şesul Trotuşului, când prin poienile de pe faţa Pietrosului Mic, când pe drumul spre Poiana Prălii. El scotea în vis pistolul şi trăgea în lupi, dar în zadar lovia cremenele în oţel: nu ieşiau scânteie cari s’aprindă praful din tigae. Altă dată el uita să ridice cucoşul, astfel că în zadar apasa pe tragaciu. Când se trezi în zori de zio, scaldat în nişte sudori răci, visa că tocmai când lupii îl ajunsese, la podul dela Laiţă, podul se prăbuşia sub povara lui şi sub acea a fiarelor şi cădeau cu toţii, unul peste altul, gramadă în pârău.",
    "Dimineaţa fu dureroasă pentru ţigani: vezeteul şi cu unul din rândaşi se aleseră cu câte doozeci şi cinci de nuiele fiindcă caii nu i se părură sulgeriului destul de bine săcelaţi nici grajdiul rânit în chip mulţămitor, cele doo spălătoriţe cu câte cincisprezece fiindcă venise târziu la treabă, iar sofragiul cu doozeci şi cinci fiindcă boieriul găsise o muscă în cafè. Zamfira fu suduită mai rău decât o ţigancă pentru că anteriaşul lui Patraşcan era descusut, sulgeriul se răsti chiar, pentru întăia oară, la Catrina care i adusese alt brâu decât acel pe care îl ceruse. Innainte de amiază încălecă pe Şoarec, cutrieră şesul unde se isprăvia cositul întorcânduse pe la vie unde, negăsind doagele vechi, de pe la poloboacele răsipite, din cari urmau să se facă iar vase, destul de bine curăţite, croi pe Spiridon, de calare, cu câteva harapnice peste umere. Iar la prânz, părându-i aluatul dela plăcinta de carne prea gros, poronci să i se tragă doozeci de bice lui Simion bucatarul care era de rând în bucătărie în acea zi.",
    "După masă se lăsă pe pat, dar nu putu să adoarmă. După ce s’întoarse, vreme de mai bine de un ceas, când pe       ",
    "     coasta dreaptă când pe cea stârngă, bătu în palme, lo dulceţi şi cafè, apoi poronci să se puie şaoa pe Daraban.",
    "De obiceiu pleca pe la toacă, de astădată ieşi pe poartă, îndreptânduse spre Poiana Prălii, cu un ceas mai de vreme. Băieţii lui Stan Făcăoariu, deşi nu se aşteptau încă să-l vadă trecând, se învârtiau prin curte: îndată ce zăriră pe sulgeriu puseră câteva merinde în traiste şi se luară după el. Vlad Catana dormia în coliba dela prisaca lui, el nu auzi pe Strilea trecând, de abie se trezi când sosiră cei doi flăcăi cari îi dădură de veste că sulgeriul trecuse spre Poiana Prălii. Ungureanul lo îndată dela părete un bucium neobişnuit de lung, de coajă de teiu iegată cu cercuri de coajă de cireş, ieşi afară şi scoase din bucium cinci sunete prelungite apoi, după o scurtă tăcere, alte trei, puternice dar scurte şi, după altă tăcere, un sunet prelungit. Dădu din bucium în acelaş chip de trei ori. Flăcăii se minunară de puterea sunetelor ce le scotea Ungureanul: ele pătrunsese cu bună samă pănă în fundul văioagelor celor mai ascunse.",
    "— Amarnic bucium, zise Neculai Făcăoariu, de unde-1 ai nene Vlad?",
    "— Dela cunoscutul de care v’am vorbit şi care mi l’a lăsat aici pentru ca, dând dintr’însul în chipul ce aţi văzut, să-i dau de ştire că suigeriul a trecut la Poiana Prălii.",
    "— Mergem să ne aţinem la Laiţă? întrebă Mihaiu.",
    "— Da ce, vrei s’aştepţi acolo trei ceasuri şi mai bine? răspunse Vlad. Suigeriul şăde ceasuri întregi de vorbă cu călugărul, căutând să-i câştige bunăvoinţă. Ii cere sfaturi, îl pune să-i povestească despre cele ce a văzut şi a auzit la Sfântul Munte şi la Ierusalim, îi povesteşte şi el ceiace ştie despre părintele mitropolit şi despre părinţii episcopi. Călugărul cunoaşte prea bine scopurile sulgeriului, este hotărât să nu-i deie moşia şi, fiind răzăş din satul nostru, îl urăşte pe boieriu, dar se preface că inima îl trage cătră el şi că, în privinţa moşiei, stă la îndoială. Cătră cunoscutul meu vorbeşte deschis şi face haz mare de chipul în care îşi bate joc de sulgeriu. N’avem nevoie să ne grăbim, boieriul nu pleacă niciodată dela călugăr înnainte de asfinţitul soarelui. Pănă la Laiţă nu-i decât o zvârlitură de băţ. Rămânem aici pănă când umbra celui carpăn va ajunge la gardul prisăcii: ne vom mânji pe faţă şi apoi, de vom pleca atunci, tot vom avea de aşteptat pe loc un ceas şi mai bine.",
    "Vlad Catana se înşela: sulgeriul de astă dată nu stătu cu călugărul pănă la asfinţitul soarelui. O nelinişte, o îngrijire ce nu şi-o putea lămuri stăpânia pe Strilea şi-l împiedeca să steie pe loc. De astă dată nu găsia ce să spuie sihastrului şi asculta poveştile lui numai cu jumatate de ureche: gândul lui era aiure sau mai bine zis, nicăiure. Nu trecuse încă ceasul de când era la sihăstrie când se sculă ca să plece. Sihastrul se încercă în toate chipurile să-l reţie; la urma urmei, când sulgeriul încălecase şi era să deie pinteni calului, se apropie de el şi îl întrebă dacă nu ar fi bine şi spre folosul lui ca actul de danie ce i l’ar face să fie iscălit şi de vlădica de Roman ca chiriarh al eparhiei.",
    "In altă zi, o asemene întrebare ar fi făcut pe sulgeriu să descalece îndată şi să steie de vorbă cu călugărul Gavril pănă după miezul nopţii. Şi de astă dată întrebarea îl făcu să tresară şi să scoată piciorul drept din scară, dar grija şi neliniştea de cari era stăpânit, învinseră setea de pământ. Prinse iar cu piciorul scara ce o slobozise, se înţăpeni în şea şi se mulţămi să răspundă călugărului că fără îndoială iscălitura vlădicăi ar fi de mare preţ pentru el şi că vor vorbi mai prelung despre aceasta a doua zi, când va veni nesmintit la cuvioşia sa; apoi dădu drumul calului care, de nerabdare, bătea pământul cu copita dreaptă de dinnainte. Străbătu în fugă drumul care despărţia sihăstria lui Gavril de Laiţă. Neliniştea crescându-i pe cât se apropiea de podeţ, când ajunse acolo era să deie ca de obiceiu pinteni lui Daraban spre a-1 face să sboare peste pod, dar o presimţire tainică îl făcu să arunce de astă dată o privire pătrunzătoare în bolta de verdeaţă care acoperia suişul dincolo de pod. In aceiaş clipă o rază a soarelui care asfinţia în dosul plaiului dintre Şuşiţă şi Trotuş străbătu printre nouri şi arătă sulgeriului, în chip a lămurit, frânghia întinsă deacurmezişul drumului. Mintea lui pricepu pe loc cursa ce i se întinsese şi, în aceiaş clipă, se pregăti să iasă dintr’insa. Pe lângă că era un barbat stăpân pe sine în faţa primejdiei, Strilea precum am aratat avea, şi cu drept cuvânt, nume de călăreţ neântrecut, apoi Daraban era cel mai bine învaţat din caii lui, deprins să îndeplinească mişcările cele mai grele sub îndemnul mânii, a genunchilor şi a pulpelor stăpânului şi chiar să asculte de cuvântul lui.",
    "Deşî când ochii sulgeriului zăriră frânghia el se afla de abie la şăse stânjăni de dânsa, izbuti a face ca calul, îndată după ce sări peste pod, să se oprească deodată, ca şi cum i s’ar fi înfipt picioarele în pământ, la o palmă de frânghie. In aceiaşi clipă el săria gios, scotea pistoalele din teaca ce o purta subsuoară şi, dând un şuier uşor dar prelungit, se pitulia la pământ lângă o tufă mică care creştea pe marginea, ridicată de o palmă şi jumătate, a drumului. La auzul şuierului, Daraban se culcă gios în drum, iar sulgeriul trase încet oţelile pistoalelor. Nu se auzia nici un sgomot. După o bucată de vreme, sulgeriul scoase pălăria, o puse pe pistolul ce-1 ţinea în mână şi o ridică încet în vârful tufei în dosul căreia se afla.",
    "Atunci se auzi glasul lui Vlad Catana care striga:",
    "— Foc măi !",
    "Dar puştile ce se găsiau în mânile ţăranilor noştri din a doua jumatate a veacului al optsprezecelea erau adesea mai primejdioase pentru acei ce le întrebuinţau decât pentru vânatul sau duşmanul împotriva căruia se îndreptau. Puştile lui Vlad şi a lui Neculai scaparară, numai acea a lui Mihaiu lo foc şi încărcătura ei, ciuruind pălăria sulgeriului, o făcu să sboare pănă pe pod, iar glasul lui Strilea se auzi, zicând:",
    "— Valeu! m’au omorât tâlharii!",
    "La auzul acestor cuvinte, Vlad şi cu cei doi tovarăşi ai lui ieşiră din tufe şi se răpeziră la drum. Dar nu făcuse trei paşi când văzură în faţa lor, cu capul gol, dar în picioare, pe sulgeriu care le strigă cu un glas liniştit dar puternic de om sănătos:",
    "— Acel ce va.face un pas, înnainte sau înnapoi, este un om mort!",
    "Şi într’adevăr gura pistolului cumplit, care nu ştiea ce este să deie greş, era îndreptată asupra lor de un braţ care ştiau bine că nu tremură, iar în mâna stângă era alt pistol cu cucoşul tras.",
    "Vlad Catana era un barbat fără frică care se uitase de nenumarate, ori în ochii morţii fără ca vro clipă de slăbăciune să-l fi ademenit să deie înnapoi. Dar acuma orice mişcare însemna moartea neândoielnică şi fără folos. Ungureanul se opri pe loc, cei doi flăcăi încremenise şi ei.",
    "— Asvârliţi puştile, răpede, răpede, strigă sulgeriul, urmând să ţie pistolul îndreptat asupra lui Catana.",
    "Puştile fură aruncate la pământ.",
    "— Scoateţi cuţitele din brâu şi le aruncaţi gios, mai poronci sulgeriul, încet, să văd unde cade fiecare din ele.",
    "— Aşa, urmă el după ce văzu cuţitele căzând în iarbă. Acuma puneţi-vă în rând. Foarte bine, adaose el, văzând cum ei îndeplinesc orbeşte poroncile lui. Innaintaţi drept la drum şi vă opriţi la cel mesteacăn, şi cu pistolul ce-1 ţinea în mâna stângă li arătă un copac în marginea poienii, în drum, la vro cinci stânjăni dela vale de locul în care el se afla.",
    "— Să nu împingă păcătui pe unul din voi să se răpadă la mine sau să s’încerce să fugă că-i zbor crierii! Aşa! Staţi! strigă el când ajunseră lângă mesteacănul ce îl arătase. Inşiraţi-vă pe marginea dela vale a drumului, cu faţa spre marginea dela deal.",
    "Să nu vă mişcaţi! Să ştiţi că trag cu stânga ca şi cu dreapta şi că viaţa a doi din voi este oricând în mânile mele.",
    "Şi zicând aceste cuvinte sulgeriul veni dinnaintea lor, tot acoperindu-i cu pistoalele. Razele soarelui aproape de asfinţit bateau în plin asupra feţelor lor.",
    "— Ia să vedem cu cine am a face, urmă Strilea. Ha! cel din dreapta este Mihaiu a lui Stan Făcăoariu şi cel din stânga fra- tesău Neculai! Şi cel din mijloc este Vlad Catana! Dar bun vânat făcut-am eu astăzi! V’aţi adunat trei talhari, ca să mă ucideţi: dar aţi uitat mai multe lucruri. Intăiu că am ochi buni şi văd de departe chiar o frânghie întinsă deacurmezişul drumului; al doilea că sânt stăpân desăvârşit pe calul meu, al treilea că puştile voastre nu fac parale şi, al patrulea, că sânteţi nişte proşti.",
    "De eraţi mai deştepţi aşteptaţi, pentru a trage, să iasă la iveală nu numai pălăria, dar şi capul meu. Şi trebuia mai ales să trageţi pe rând şi nu odată sau ca, la o asemene faptă, să mai aveţi câte un foc fiecare. Uitaţi vă, aţi ramas fără nici un foc şi am să vă mân pănă la odaea vitelor mele, la Pârăul cu Raci, ca pe nişte oi.",
    "Flăcăii tremurau de frică ca varga, iar lui Catana, mânia, ruşinea şi simţul de neputinţă îi râpise aproape cu desăvârşire simţirile.",
    "— Aşăzaţi-vă în drum, urmă sulgeriul cu un glas poroncitor, unul lângă altul, cu faţa la vale. Porniţi înnainte fără a vă uita înnapoi sau în lături, şi nu vă încercaţi să fugiţi, căci orice încercare de fugă înseamnă moarte!",
    "Apoi fără a-i pierde din ochi, Strilea şuieră iar trăgănat, de doo ori şi Daraban, care pănă atunci rămăsese nemişcat la pământ, se ridică în picioare, mirosi frânghia apoi, sărind peste dânsa, urmă pe stăpânul lui care o încunjurase.",
    "Cei trei tovarăşi o porniră înnainte, urmaţi la şăse paşi de sulgeriu care în fiecara mână ţinea câte un pistol cu oţelile întinse.",
    "In câteva minute ei străbătură astfel Poiana Călugărului şi ajunseră la lungul pripor care duce în pârăul Pietrosului Mare numit Priporul cel Mare, în dreapta şi în stânga căruia se ridica o ţihlă deasă.",
    "— Incet aici, strigă sulgeriul, după ce începură să scoboare, să nu vă faceţi că cădeţi gios şi să nu cerce vro unul să scape în ţihlă: gloantele meu va fi mai iute decât dânsul. Mergeţi în şir, unul lângă altul. Nu vă .....",
    "Sulgeriul nu isprăvi; o povară cumplită căzu pe spinarea lui şi-l doborî la pământ, apoi doo lovituri grozave, pe încheieturile braţelor, îl făcură să scape pistoalele. Un glas răguşit, care îl recunoscu îndată ca fiind acel al lui Niţă Şchiopul, strigă:",
    "— Măi păcătoşilor, întoarceţivă şi puneţi mâna pe pistoale, că v’am mântuit eu de nevoia în care vă vârâse prostia voastră.",
    "Cunoscutul despre care Catana vorbise flăcăilor, nu era altul decât Niţă Şchiopu care, îndată ce-şi văzuse rana tămăduită, venise să s’aşăze într’un bârlog de urs părăsit din Pârăul Lăcătuşului spre a aduce la îndeplinire răsbunarea ce o jurase sulgeriului şi o copsese în inima lui în tot timpul în care rana îl ţinuse pe coaste. Când Niţă după ce destăinuise sihastrului Gavril, rudei sale, scopurile lui şi-i ceruse un tovarăş îndrăzneţ şi de încredere care să-l ajute în îndeplinirea lor, călugărul îi numise îndată pe Vlad Ungureanul, cunoscut ca barbat îndrăzneţ şi urând de moarte pe sulgeriu. Puşi faţă în faţă ei s’înţelesese dela cele dintăi cuvinte şi am văzut cum ura lor urzise planul care puse viaţa sulgeriului Mihalache în mânile Şchiopului.",
    "Acesta aştepta în ascunzătoarea care se afla deasupra Priporului celui Mare ca Catana să-i deie de ştire că  ",
    "  sulgeriul este în mâna lor. Auzind împuşcătura el venise răpede pănă în marginea poienii şi privise cum Strilea     silia pe cei trei tovarăşi să lepede armele, cum îi cunoscuse şi-i pornise la vale. Şchiopul se dădu în marginea drumului care scobora priporul, unde se pituli în tufe şi când sulgeriul trecu lângă el, sări în spinarea lui trântindu-l la pământ şi silindu-1 să lase pistoalele din mâni."
  ],
  "28": [
    "In care vedem pe sulgeriu căzut",
    "într’o primejdie grozavă",
    "Ungureanul şi cu cei doi flăcăi întorcându-se şi văzând pe sulgeriu întins la pământ cu mânile goale şi cu Şchiopul în spinare dădură un strigăt de bucurie şi alergară îndată la el. Catana se grăbi să ridice pistoalele, să li lase cucoaşele în gios şi să le puie în brâu.",
    "— Dar proşti mai sânteţi, zise Şchiopul. De nu aveam eu grijă să rămân aproape de voi, vă ducea ciocoiul la spânzurătoare cum se duc mieii la zalhana. Dar să lăsăm vorba şi să ne apucăm de treabă; aveţi frânghii?",
    "— Cum nu, răspunse Catana, am prea destulă şi începu să desfăşure o frânghie de cânepă, subţire dar sănătoasă, ce o purta sub chimir.",
    "Sulgeriul din clipa în care Şchiopul îl doborâse la pământ sub povara şi puterea lui cumplită, rămăsese neclintit. Ştiea că puterea Şchiopului era neasamanat mai mare decât a lui şi nici nu-i trecu prin gând să se puie cu dânsa: pricepea că numai dela agerimea minţii lui putea să i vie scapare de primejdia în care căzuse.",
    "— Legaţi-i întăiu mâna dreaptă, aşa, poronci Niţă, acuma acea stângă cu alt capăt de frânghie, bine! Acuma, urmă el, ridicân- duse de pe sulgeriu spre a laşa partea dela brâu în sus a acestuia slobodă, aduceţi-i braţele la spinare şi-i încrucişăţi mânile, bine! Incrucişăţi frânghiile împrejurul mânilor, aşa! Luaţi hamgerul din brâu că n’are să mai aibă ce să facă cu el şi daţimi-1 să-l aşăz sub chimirul meu. Acuma învârtiţi capetele frânghiilor împrejurul mijlocului şi le legaţi dinnapoi; luaţi sama la nod, aşa! Luaţi alte frânghii! Innodaţi-le împrejurul gleznelor şi le încrucişăţi bine; aşa! Faceţi un nod ţapăn; bine! Mai aveţi frânghii? Incă un capăt? Ajunge. Legaţi-i bine genunchii. Şi acuma, zise el sculânduse în picioare şi scoţând din brâu un feliu de ghem, făcut din fân cusut într’o petecă, dela care atârnau doo curele înguste dar groase, întoarceţi pe cinstitul boieriu cu faţa în sus şi-i puneţi acest căluş în gură. Este acelaş care o fost în gura lui Jinga când l’am legat de copac în fundul pârăului, sub Carecna. Mi I’o adus înnapoi moşneagul care păzeşte acolo bordeiul meu. O astupat gura mocanului, va astupa şi pe acea a boieriului.",
    "Sulgeriul care urmă să tacă şi să rămâe nemişcat, deschise singur gura şi lăsă să i se puie şi să se lege căluşul fără a face vro mişcare.",
    "— Bine! zise Niţă când văzu căluşul legat, acuma luaţi pe boieriu şi mi-1 răzămaţi de cel cărpăn.",
    "Şi când poronca lui fu îndeplinită, Şchiopul veni în faţa sulgeriului, îl privi câtva drept în ochi cu un zâmbet crud, apoi îşi scoase pălăria şi se închină.",
    "— Mă închin dumitale cu multă plecăciune, cucoane Mihalache, zise el; s’o întors roata norocului: astăzi eu sânt sus şi dumneta eşti gios. Viaţa dumitale este în mânile mele; am să mă gândesc acuma cum să ţi-o ieu. Injunghia-te-voiu ca pe un mascur? Tragete-voiu în ţapă şi frigete-voiu ca pe un cârlan? Spânzurăte-voiu de vr’un nuc mare din livada bătrânească care mi-ai râpit-o?",
    "Şi Şchiopul se uita drept în ochii sulgeriului cu nădejde să-i vadă holbaţi de groază. Dar acei ochi priviau drept în ochii lui, fără nici o frică, aproape cu dispreţ.",
    "— Crezi că nu voiu îndrăzni, urmă cu ciudă Şchiopul; dar vei vedea tu cât plăteşte nădejdea ta! Hai, flăcăilor, zise el în- torcânduse cătră cei doui Făcăureşti, mergeţi răpede de aduceţi puştile voastre şi pe acea a lui Vlad şi apoi vom duce pe boieriu la curtea în care are să mâe astă noapte.",
    "Flăcăii ducânduse să ieie puştile, Şchiopul făcu semn lui Vlad să-l urmeze la câţiva paşi de locul în care zăcea legat sulgeriul. Se opri la o departare dela care Strilea nu putea să-i audă, dar de unde nu-1 pierdeau din ochi.",
    "— Mult mi-aţi stricat prin faptul că n’aţi fost în stare să mi-1 duceţi legat la locul ce ţi-1 însemnasem, zise Niţă. Nu mai pot tăgădui de acuma înnainte că eu am pus la cale tot planul. Aşi omorî pe sulgeriu fără a mai sta mult la gânduri, dar atunci nu pot capata dela dânsul hârtiile prin care el mărturiseşte că daniile sânt făcute cu meşteşug şi că mi întoarce moşia ce o luat-o dela părinţii mei. Trebue ca pană mâni să chibzuesc alt plan.",
    "— Flăcăii, urmă el apoi după o scurtă tăcere, să se ducă acasă la ei. Iar tu să iei calul şi să-l duci la locul ce-1 ştii; apoi dute la prisacă şi aşteaptă să vin eu la tine sau să te chem eu devale, la căprărie.",
    "— Spuneai mai adinioarea că avem să ducem undeva pe boieriu, zise Catana.",
    "— Mi-am schimbat gândul; sulgeriul este de făptură sprintenă şi braţele mele sânt destul de voinice pentru a duce doi ca dân- sul, răspunse Şchiopul.",
    "Insă temeiul adevarat dar nemărturisit pentru care Şchiopul lasa pe cei trei tovarăşi pe loc era că nu voia să li destăinuiască ascunzătoarea în care hotărâse să ducă pe sulgeriu şi care-i slujia şi lui de adăpost.",
    "Flăcăii se văzură venind răpede spre ei cu puştile şi cuţitele în mâni; Şchiopul urmat de Vlad se apropie iar de Strilea.",
    "— Voi, zise el flăcăilor, duceţivă în sat şi mâni să aflaţi tot ce se povesteşte la curte şi în sat despre faptul că boieriul nu s’o întors acasă şi unul din voi să vie s’aducă lui Vlad, la prisaca lui, ştirile ce le-a fi adunat. El ştie cum trebue să mă cheme dacă are trebuinţă să mă vadă. Şi acuma să priviţi cum duce un mojic ca mine coşcogemite boieriu.",
    "Zicând aceste cuvinte Şchiopul lo dela Vlad pistoalele sulgeriului, le puse în brâu, se plecă, apucă cu dreapta frânghia care lega mijlocul lui Strilea, şi ridicându-l par’c’ar fi fost o pană, îl puse cu faţa în gios, pe umărul drept. Apoi, mai strigând celor trei tovarăşi un:",
    "— Să ne vedem cu bine! intră în ţihla dela deal de drum, îndreptânduse tot la deal.",
    "Noaptea căzuse de tot şi în ţihlă era întunerec beznă, dar Şchiopul cunoştea bine calea adăpostului unde ducea pe sulgeriu şi nu stătu nici macar o clipă la îndoială asupra drumului ce avea să-l apuce. Dela un loc ţihla se răria şi copacii se făceau din ce în ce mai groşi: apucă la dreapta prin acest luminiş, pe un picior şi îl urmă pănă devale, în pârăul Lăcătuşului, unde ţihla se făcea iar deasă. De acolo urmă tot pârăul la deal, printr’o desime alcătuită dintr'un nuieliş de carpeni şi de aluni, amestecaţi cu tufe de smeură şi cu vie sălbatecă care, împreună cu suişul răpede, îngreuiau mersul din ce în ce.",
    "In sfârşit Şchiopul se opri şi şuieră de trei ori: de doo ori prelungit şi a treia oară scurt, şi îndată se auziră trei şuierături la fel. Şchiopul răspunzând acuma prin alte trei, scurte tustrele, se auzi scăpărând, apoi sfâşâitul unui fitil şi, gios, la pământ dinnaintea lui, în mal, se văzu o lumină.",
    "— Aici eşti Anico? întrebă Şchiopul.",
    "— Aici bădiţă, răspunse un glas de femeie.",
    "Atunci Şchiopul puse gios la pământ pe sulgeriu şi se puseşi el pe pântece: obrazul lui se găsia acuma dinnaintea unei deschizături înnaltă de doo palme şi lată de trei din care ieşia lumina. In faţa lui în deschizătură, se ţinea, pe brânci, Anica cu o opaiţă în mână.",
    "— Anico, ţi-am adus un berbec de soiu, zise Şchiopul, ie-l şi-l trage în bârlog.",
    "Şi, zicând aceste cuvinte, lo iar pe sulgeriu, ţinându l d astă dată cu faţa în sus şi-l împinse cât mai înnainte putu în acel feliu de girliciu îngust, prin care intrai în bârlog. Anica dânduse înnapoi, puse mâna pe frânghia care încunjura mijlocul lui Strilea şi, trăgând de dânsa, îl trase spre ea, iar Şchiopul se grăbi să intre şi el în bortă. Dincolo de gârliciul lung de şase palme te aflai într’un feliu de peşteră, înnaltă de un stat de om voinic, lungă şi lată de vro doosprezece palme în păreţii căreia se vedeau gurile mai multor înfundături. Adăpostul Şchiopului nu era decât un bârlog mare de urs, pe care hoţul îl făcuse, cu câteva lovituri de cazma, mai încăpător şi mai ales mai înnalt. Şe aşazase aici de o săptămână cu ibovnica lui.",
    "— Ai văzut ce berbec voinic ţi-am adus? zise Şchiopul când se găsi în picioare lângă Anica.",
    "Şi luându-i opaiţa din mână o plecă asupra feţii lui Strilea.",
    "— Maică Precurată! Ii sulgeriul Mihalache, strigă Anica îngălbenind când îl zări.",
    "— Chiar el este, zise Şchiopul, numai de astădată nu-i fudul şi poate că nu se mai gândeşte să te ducă în tufe. Dar ia să- scoatem căluşul din gură, să vedem cum vorbeşte un boieriu când nu are apă la moara lui. Ţine opaiţa!",
    "Şi Şchiopul plecânduse asupra lui Strilea, îl apucă, îl ridică, îl răzămă cu spinarea de părete şi apoi îi scoase căluşul din gură.",
    "Deşi era legat burduf, sulgeriul tresărise când auzise pe Şchiopu rostind pentru întâia oară numele Anicăi în faţa intrării bârlo- gului. Cu toate păcatele lui Strilea, el era un barbat în toată puterea cuvântului: nu numai că nu ştiea ce este frica, dar iubia primejdia pentru plăcerea de a se lupta cu ea şi de a o birui. Intr’însul era înrădăcinată credinţa că el este menit să ieasă teafăr din orice primejdie, ori cât de cumplită, în care l’ar fi împins întâmplarea şi cu cât era primejdia mai mare cu atâta o privea mai liniştit în faţă şi pândia cu mai mult sânge rece prilejul de a ieşi dintr’însa.",
    "De când se văzuse căzut în puterea hoţului, nu-şi ascunsese macar o clipă mărimea cumpenii în care se afla: îşi dădea samă de ura ce o avea Şchiopul împotriva lui, ştiea cât de răutăcios şi de crud era hoţul. Dar din capul locului pastra credinţa că va ieşi nevatamat din mânile lui. Faptul că Anica întovărăşia pe Niţă, dădu o noo putere acestei credinţi. Anica dovedise doar sulgeriului Ia Carecna, în chip neândoielnic pentru el, că el îi farmacase ochii, îi cucerise mintea şi-i îmbatase simţurile. Ea îl rugase chiar atunci s’o ieie la dânsul, s’o scape de Niţă care acuma, după ce făcuse cunoştinţa sulgeriului, îi părea varvar şi mojic, o făcea să ducă o viaţă sălbatecă şi plină de primejdii, dar pe care nu îndrăznia să-l părăsească fiindcă se temea să n’o omoare. Strilea nu se mai îndoia acuma de loc că scaparea era aproape.",
    "— Ei, ce mai zici, cucoane Mihalache, mi se pare că nu eşti prea bucuros de întâlnirea cu mine? zise Şchiopul după ce-i scoase căluşul din gură.",
    "— N’am pentru ce să fiu mulţămit, răspunse sulgeriul uitându-se liniştit drept în ochii hoţului.",
    "— Am să te fac să plăteşti amar răul ce mi l’ai făcut.",
    "— Eu nu ţi-am făcut nici un rău, ci din potrivă mult bine, zise sulgeriul cu aceiaş linişte; te-am prins cu nişte cai furaţi şi te-am scapat de spânzurătoarea care te aştepta pentru furtul cailor şi pentru omorârea bietului Petrea.",
    "— Dar cu ce preţ? zise hoţul.",
    "— Găseşti poate, răspunse sulgeriul, că viaţa ta nu face cât pământul care mi l’ai vândut pentru şăizeci de lei. Apoi pe vornicul Dumitrache cine l’o făcut să te ierte, oare nu eu?",
    "— Dacă nu te amestecai în trebile mele eu rămâneam şi cu pământul şi cu caii, eram acuma om cu stare, zise Şchiopul. Dar batjocura care ţi-ai făcut-o cu Anica, crezi oare că ţi-o iert? Crezi oare că vei scapa cu viaţă din mânile mele ?",
    "— N’am nici o grijă pentru viaţa mea, răspunse liniştit sul- geriul, voiu ieşi cu desăvârşire teafăr din mânile tale.",
    "— Şi de ce mă crezi atât de prost, întrebă Şchiopul.",
    "— Prost ai fi dacă te-ai atinge de mine, răspunse sulgeriul.",
    "— Şi pentru ce? mai întrebă hoţul. Nebun aş fi dacă m’aş lepada de răsbunarea ce trebuie s’o ieu asupra ta şi dacă nu m’aş folosi de prilejul ce-1 am să-mi întorc paguba dela preţul cailor celor de preţ ce-i duceam grofului Apor şi dela vânzarea răzăşiei.",
    "— Nebun ai fi, răspunse liniştit sulgeriul, dacă te-ai atinge de un fir de păr din capul meu. Sint om de neam, înrudit cu toată boierimea ţării, pieirea mea ar aduce pe aceste locuri o oaste întreagă de oameni domneşti care ar cutriera toate cărările şi nu s’ar linişti pănă ce nu ar cerceta toate împrejurările acestei pieiri.",
    "N’ar rămânea răzăş necăznit în sat şi cu bună samă că ticălosul de călugăr care prin toate mijloacele s’o încercat să mă facă să întârzii la el ar fi cercetat şi silit să spuie adevărul.",
    "Şchiopul se uită la el fără a răspunde deocamdată şi în privirea lui se oglindia o ură sălbatecă şi neâmpăcată. Dupa oareşcare tăcere, el zise scurt:",
    "— Aşa crezi tu, eu însă cred altfeliu. Om vedea în curând cine are dreptate; mâni dimineaţă om mai vorbi, pănă atunci să mâncăm şi să ne odihnim.",
    "La păretele bârlogului opus acelui de care era razamat sulgeriul se vedea un aşternut gros de cetină şi de fân pe care erau aşternute nişte cergi asupra cărora erau aşazate, chiar la părete, doi saci umpluţi cu fân şi cari erau meniţi să slujască drept perine. Alăture de acest culcuş era o înfundătură în care intră Anica pentru a ieşi în curând dintr’însa cu o pâne, o bucată de bujăjniţă de cerb afumată, o ploscă de lemn şi o ulcică de lut în mâni,",
    "— Deşi eşti boier, zise Şchiopul sulgeriului, ai s’aştepţi să mâncăm noi, ţaranii, şi apoi ţi-om face parte şi ţie.",
    "Şi, zicând aceste cuvinte, el se aşăză pe culcuş, făcu semn Anicăi să se puie lângă el, scoase un cuţit din brâu, îşi tăie întăiu o bucată de pâne, pe urmă o fălie mare şi groasă de bujăniţă, .apoi, după ce dădu cuţitul Anicăi spre a-şi face parte şi ea, începu să muşte răpede şi cu lăcomie când din pâne când din carne, fără a scoate un cuvânt. Din când în când se opria pentru a lua plosca, a varsa dintr’însa vin în ulcica pe care o deşarta dintr’odată, silind pe Anica să beie şi ea câte puţin din când în când.",
    "După ce îşi astâmpără foamea, Şchiopul zise Anicăi:",
    "— Du-i mâncare şi boieriului, numai de i-a fi ramas poftă.",
    "— Cum nu, răspunse sulgeriul cu glasul liniştit, aproape vesel, mi-i foame chiar cum se cade. Fă bine, Anico, şi-mi taie o bucată bună de bujăniţă că tare îmi place.",
    "— Om vedea noi de ţi-a mai fi foame mâni, morocăni cu ciudă, între dinţi, Şchiopul.",
    "Anica tăie o bucată de pâne şi alta de bujăniţă şi le duse sulgeriului.",
    "— Da cum dracu am să mănânc eu cu mânile legate, întrebă pe Anica Strilea râzând, ai de gând să tai tu bucăţele mici şi să mi le vâri în gură?",
    "— Desleagă i mânile şi braţele, Anico, zise Şchiopul care tocmai atunci îşi umplea luleaua cu tutun, l’oiu lega eu iar după ce-a fi mâncat.",
    "Anica îngenunchiă lângă Strilea şi, cu mare greu, izbuti să desfacă nodurile cari legau braţele şi mânile sulgeriului. Se uită de mai multe ori, pe furiş, în ochii lui Strilea şi privirea ei îi zicea atunci lămurit că-1 iubeşte. Iar când Niţă intră în înfundătura de lângă pat pentru a scoate dintr’însa o bucată de iască, ea îi şopti răpede la ureche:",
    "— Nu te teme, te-oi ajuta eu, dar taci, nu răspunde.",
    "Braţele şi mânile sulgeriului erau acuma slobode, însă înţepenite, numai după ce făcu cu degetele mai multe mişcări putu să apuce mâncarea într’însele.",
    "— N’aţi putea, zise el, să-mi daţi un briceag cât de mic ca să taiu bujăniţă bucăţele?",
    "Anica îi aduse un briceag şi o ulcică de vin, iar sulgeriul începu să mănânce cu poftă, făcând să dispară în curând şi pânea şi bujăniţă, apoi goli ulcica pănă la cea de pe urmă picătură.",
    "— Bună mai era bujăniţă, zise el, şi halal de gospodina care o făcut-o. Acuma aş vrea şi eu să te cinstesc cu un lucru bun, şi, băgând mâna în brâu, scoase dintr’însul o pungă de piele cu tutun.",
    "— Ia gustă din acest tutun care vine deadreptul din Ţarigrad, nici vodă nu bea mai bun, şi întinse hoţului punga. Cred că mi-i lasa şi pe mine să-mi umplu un ciubuc, şi totodată scoase ciubucul de drum de sub chimir.",
    "Hoţul făcu semn Anicăi care veni la sulgeriu, lo punga cu tutun şi o duse lui Niţă care scoase dintr’însa cât îi trebui spre spre a umplea luleaua care se isprăvise, după ce mai întăiu o curăţi. Apoi, după ce aprinse o bucată de iască pe care o vârî în lulea, dădu punga înnapoi Anicăi zicându-i:",
    "— Du tutunul boiesului ca să-şi umple ciubucul, nu vreu să-i stric hatârul că n’are să mai tragă multe ciubuce de acum înnainte.",
    "— Fie multe, fie puţine, zise sulgeriul, după ce Anica îi aduse o bucată de iască aprinsă şi el o vârî în lulea, numai să nu fie mai puţin gustoase decât acel care-l beu acuma, şi zicând aceste cuvinte slobozi pe nări un adevarat nour de fum."
  ],
  "29": [
    "In oare vedem săvârşindu-se fapte",
    "îndrăzneţe şi grele",
    "Şchiopul nu alesese încă de loc chipul în care avea să se răsbune împotriva sulgeriului. Nu resimţia atât de mult paguba ce i-o pricinuise luându-i înnapoi caii furaţi sau pierderea răzăşiei părinteşti ca faptul că sulgeriul îl învinsese printr’o deşteptăciune şi o îndrăzneală mai mare, mai de samă; apoi îi ardea inima batjocura ce şi-o făcuse Strilea cu Anica. Hoţul având o fire sălbatecă şi crudă se purta într’adevăr adesea în chip varvar cu aceasta, dar o iubia cu patimă şi cu o grozavă gelozie. Vroia înnainte de toate s’învingă pe sulgeriu, să s’arăte mai deştept, mai îndrăzneţ, mai meşter decât el, să-l vadă la picioarele lui, cerşindu-i mila. Vroia să-i facă rău, să-i sfâşie inima, să-i pricinuiască pagubă, dar nu era hotărât în ce chip. Să-l silească să-i întoarcă pământul? Nu ţinea la pământ. Să-i iea bani mulţi? Ştiea că sulgeriul n’avea de unde să-i deie. Spusese el lui Vlad Catana că are de gând să silească pe boieriu să deie la mâna răzăşilor un zapis prin care ar fi recunoscut că toate daniile făcute banului Constantin şi lui sânt meşteşugite, că ele sânt numai vânzări ascunse, dar aceste erau spuse spre a dobândi ajutorul Ilui Vlad şi al răzăşilor. Puţin îi pasa lui de gâlcevile dintre sulgeriu şi răzăşi pe cari nu-i putea suferi, căci Năneştii şi Făcăuareştii se purtase totdeauna faţă de el cu dispreţ şi cu bănuială. Apoi el ştiea bine că orice hârtie iscălită de sulgeriu în chip silit şi sub imboldul unor ameninţări, nu putea să aibă nici un preţ şi că ar fi ramas răsuflată în urma jălbii lui sau, el murind, în urma acelei a clironomilor lui. Pănă atunci Şchiopul nu avuse în vedere decât învingerea lui Strilea, dar acuma, când îl avea în mână, trebuia să se hotărască ce va face cu el.",
    "Se aştepta să-l vadă îngrozit şi smerit, dar iată că sulgeriul se arata liniştit, plin de sânge rece, aproape nepăsător şi vesel, zidărind astfel ura hoţului. Şi acea ură îi spunea, în acea clipă, că din încurcătura în care a intrat nu poate ieşi decât omorând pe sulgeriu şi făcânduse nevăzut cât mai curând. Doară afară de Vlad Catana, de cei doi băieţi ai Făcăoariului şi de călugărul Gavril nu-1 văzuse nime pe hotarul Tămăşanilor. Prepusul nu putea să cadă decât pe duşmanii din toate zilele ai sulgeriului, pe răzăşi. Date fiind împrejurările în fiinţă, orice ar spune sihastrul, Vlad sau băieţii Făcăureşti, nu putea să aibă sorţi de credinţă: tot de răzăşi avea să se lege dreptatea domnească şi el, Şchiopul, avea să rămâe nesuparat. Pe când deci sulgeriul trăgea cu poftă fumul mirositor al tutunului în piept pentru a-1 slobozi pe urmă pe gură şi pe nări, Niţă hotărî moartea prinsului său. O clipă avuse de gând să-l ucidă chiar atunci, înjunghiindu-1 cu chiar hamgerul lui, dar îşi schimbă gândul îndată. N'avea să ucidă pe sulgeriu aici în bârlog, ci în nişte tufe, nu departe de drum şi trebuia să-l înjunghie cu un cuţit luat dela vreun răzăş, ca să cadă prepusul pe acel răzăş şi îşi aduse aminte că, în coliba dela prisaca lui Vlad Catana, văzuse un cosor îndoit, mare şi ascuţit ca un briciu. Se hotărî să meargă de dimineaţă la prisaca lui Vlad şi să puie mâna pe acel cosor. Dar deodată se hotărî să nu îngăduie pe sulgeriu să doarmă liniştit în noaptea care avea să fie cea de pe urmă a vieţii lui.",
    "— Anico, zise el, ia mai iea din fânul care este strâns în cea înfundătură şi fă-i un aşternut bun boieriului să doarmă boiereşte pe moale astă noapte când se culcă viu pentru cea de pe uimă oară.",
    "Pe când Aoica dispărea în înfundătură, sulgeriul care isprăvise ciubucul, scutură liniştit cenuşa din lulea pe unghia degetului celui mare dela mâna stângă, aşăză ciubucul între chimir şi brâul de şal, apoi zise:",
    "— Iţi mulţămesc pentru bunavoinţă ce mi-o arăţi, sânt ostenit şi am de gând să fac cinste patului ce, cu atâta bunătate, mi-1 pui astă noapte la îndemână, mai multă cinste chiar decât socoţi şi decât ţi-ar plăcea. Apoi, la rândul meu, îţi făgăduiesc pe mâni noapte, în beciul meu, un pat şi mai bun, numai mă tem că vei gusta pe el o odihnă cam proastă.",
    "— Eu, mâni, în beciul tău! strigă Niţă, dar, adaose el, sărind în picioare, şi răpezinduse spre sulgeriu, ce tot scotoceşti tu în brâul tău?",
    "— Moartea ta, răspunse sulgeriul, scoţând răpede din brâu, cu dreapta, un pistolaş, o adevărată jucărie cu strat de argint şi cu ţevie lungă de cinci degete, al cărui cucoş era ridicat şi apăsă tot odată pe trăgaciu.",
    "Se auzi o detunătură şi Niţă, atins în mijlocul pântecelui, căzu la pământ, cu faţa în gios, la doi paşi de sulgeriu. Tocmai atunci ieşia din înfundătură Anica cu o legătură de fân în mâni: spaima cea mai cumplită se oglindia în ochii ei.",
    "— Vină răpede, Anico, de-mi desleagă picioarele, îi strigă sulgeriul.",
    "Femeia aruncă fânul din braţe şi veni s’îngenunche lângă el, dar era atât de spărietă în cât degetele ei nu fură în stare să dèslege nodurile. Insă sulgeriul dând atunci de briceagul cu care tăiese bujăniţa şi care rămăsese lângă el, taie răpede frânghia în mai muite locuri. Cu greu se ridică în picioare şi putu face vro câţiva paşi.",
    "Niţă care căzuse fără a zice un cuvânt şi rămăsese nemişcat, începu să geamă şi făcu o mişcare cu braţele. Sulgeriul apucă răpede pistoalele lui, pe care Niţă le scosese din brâu înnainte de a începe să mănânce şi le depusese lângă el, pe culcuşul pe care se aşazase.",
    "— Hoţul îi rănit de moarte dar încă nu-i mort, zise Strilea trăgând oţelile: în grabă, când o sărit asupra mea, n’am putut ţinti la cap sau la inimă, ci am tras în mijlocul trupului.",
    "Anica care stătea nemişcată în picioare lângă locul unde şăzuse legat sulgeriul, îi arătă cu mâna un şivoiu subţire de sânge care ieşia de sub trupul hoţului.",
    "— O, 1’am lovit bine, zise sulgeriul, de acuma nu mai trăieşte. Pistolaşul meu este ghintuit şi glonţişorul lui străbate, la doo-zeci de paşi, o scândură de stejar de doo degete. Ce cuminte am fost că l’am luat astăzi când am plecat, şi ce noroc că ei nu s’au gândit să mă caute în chimir. Fără de el era greu de mine, numai dela ajutorul tău atârnă scaparea mea. Indată ce mi-ai deslegat mânile ca să mănânc, am ştiut că sânt scapat şi că ţin viaţa hoţului în mânile mele. Apoi am văzut îndată că tu ţii cu mine şi mare nădejde datu-mi-au privirile şi şoaptele tale; n’am să te uit pe tine niciodată şi, păşind spre dânsa, sulgeriul o cuprinse în braţe şi o sărută de mai multe ori.",
    "Un gemăt mai prelungit ce-1 dădu Niţă îl făcu să-i deie drumul şi să se uite cu bagare de samă la hoţ care rămânea întins la pământ cu faţa în gios, cu braţul stâng întins, cu braţul drept îndoit sub trup. Dar această privelişte nu stârni jalea sulgeriului ci-i mări bucuria de a fi ieşit, prin iscusinţa şi stăpânirea lui pe sine, pentru a doua oară în aceiaş zi, din cumplita primejdie ce i-o pregătise duşmanii lui: sulgeriul era bucuros şi mândru de el. El cuprinse din nou pe Anica în braţe şi reâncepu s’o sărute în chip sgomotos.",
    "Pentru a doua oară Niţă dădu un lung gemăt şi glasul lui se auzi zicând:",
    "— Mi-i sete, apă!",
    "Şi când sulgeriul şi cu Anica se uitară la el, văzură că, fără a mişca partea din gios a trupului, el, sprijininduse pe mâna stângă, ridicase capul şi umerile şi se uita la ei.",
    "— Astâmpără-i setea, Anico, zise sulgeriul, să moară cel puţin sătul de apă.",
    "Anica scoase dintr’una din înfundături o ploscă, lo ulcica care rămăsese gios, în locul în care o lasase sulgeriul după ce băuse şi, îngenunchind lângă Niţă, turnă din ploscă apă în ulcica pe care o apropie de gura Şchiopului. Dar în acea clipă, hoţul lăsând greutatea trunchiului pe braţul stâng, scoase deodată de sub dânsul braţul drept şi, cu o iuţeală uimitoare, lovi pe Anica în spinare cu un cuţit ce-1 ţinea în mâna dreaptă. Bârlogul fu în acea clipă străbătut de un fulger, urmat de pocnitura unui pistol şi capul lui Niţă, cu crierii sdrobiţi de gloanţele sulgeriului, căzu la pământ într’un lac de sânge. Anica se ridică în picioare, dar nu putu să steie decât o clipă, ar fi căzut gios dacă Strilea n’ar fi cuprins-o în braţe.",
    "— Te-o lovit? Te doare întrebă el?",
    "— Mă înjunghie în spate, răspunse Anica, şi când sulgeriul se uită la spinarea ei, văzu pe cămeşă o pată mare de sânge, în mijlocul căreia şădea înfipt mânerul de os al unui cuţit.",
    "Hoţul fusese rânit de moarte de gloanţele din micul pistol cu strat de argint al sulgeriului: acel gloante pătrunzând deasupra buricului, îi pricinuise o durere care îi râpise cu desăvârşire cunoştinţa, dar numai pentru o clipă, firea lui puternică îl făcuse să-şi revie aproape îndată în simţiri. El auzi deci foarte bine când Strilea vorbi de ajutorul ce îi făgăduise privirile şi şoaptele Anicăi, apoi supararea pricinuită de sărutările sulgeriului îl făcu să scape un gemăt. Avu grijă să nu mişte trupul dar se folosi de faptul că braţul drept îi era îndoit sub brâu pentru a scoate un cuţit, scurt şi îngust, dar ascuţit ca un briciu. Când auzi mai peurmă pe Strilea sărutând din nou pe Anica în chip şi mai sgomotos, se hotărî să se răsbune înnainte de moarte asupra acelui din ei care avea să s’apropie mai degrabă de el. Anica venind să-i deie apă, pe dânsa o înjunghie.",
    "Sulgeriul duse pe tânăra femeie pe culcuşul pe care o întinse cu faţa în gios, zicându-i să n’aibă teamă, căci cuţitul este mic şi rana nu i se pare adâncă. Când, rupând cămeşa, scoase încet cuţitul din rană, sângele începu să curgă, dar nu cu putere; rana părea într'adevăr neânsemnată şi Strilea ramase încredinţat că Anica va rămânea cu viaţa. De altmintrelea aceasta îi spuse că nu simte nici durere nici slăbăciune şi poate să mişte braţele fără vro greutate. Ea arătă sulgeriului unde să caute o bucată de pânză de in spre a face ceva scamă şi o cămeşă din care să facă faşe spre a lega rana.",
    "Sulgeriul îi puse sub cap sacii umpluţi cu fân meniţi să slujască drept perine, o aşăză pe o coastă, o învăli cu sumanul ei care era spânzurat la gura unei înfundături şi-i dădu să beie o ulcică de vin.",
    "Anica îl încredinţă din nou că se simte bine şi nu sufere, adăogând că începe a-i fi somn, dar îl rugă cu stăruinţă să n’o părăsească ci să rămâe cu dânsa până la zio.",
    "Strilea ar fi dorit să plece acasă ca să înceapă cu o clipă mai degrabă paşii trebuitori pentru pedepsirea răzăşilor cari, nu numai că luase parte la fapta mişelească săvârşită împotriva Iui dar, aşa-i era credinţa, erau urzitorii întregii uneltiri. Pe de altă parte însă îi era greu să lese, singură cu leşul hoţului, pe tânăra femeie care, dela început, i se aratase prietenă hotărâtă şi era rânită din pricina lui. Spuse deci Anicăi să doarmă în pace, căci va rămânea toată noaptea cu dânsa, mai spunându-i că, de-i va fi rău sau de va avea nevoie de ceva peste noapte şi el ar dormi, să-l trezască numai decât. Apoi după ce aprinse o opaiţă noo, destul de lungă pentru a arde pănă în zio, se culcă lângă Anica, având pistoalele aproape de el şi începu să plănuiască chipul în care avea să întrebuinţeze dimineaţa zilei următoare. Dar aducându şi aminte că este pe gios, întrebă pe Anica dacă nu ştie unde Niţă pregătise ascunzătoarea pentru calul lui.",
    "— Ştiu, zise Anica, în râpa care dă în pârău, dela deal de poiana Bacalăului.",
    "Dar sulgeriul de abie începuse să urzească planurile de răsbunare asupra răzăşior când somnul puse stăpânire pe el, ţinându l ferecat pe culcuş lângă femeia rânită şi la trei paşi de leşul hoţului ucis de el.",
    "Când se trezi, opaiţa se stânsese, dar lumina zilei intra în bârlog prin vro trei crăpături pe cari hoţul le făcuse la rădăcinile unui carpăn urieş ce creştea deasupra bârlogului. Aducându-şi îndată aminte unde şe află şi cele petrecute în ajun, se întoarse cătră Anica şi o întrebă:",
    "— Cum îţi este? Ai dormit bine?",
    "Dar Anica nu răspunse, ea nu se mişcă. Sulgeriul se plecă asupra ei şi puse încet mâna pe mâna ei: acea mână era rece ca ghiaţa şi înţăpenită. Strilea se plecă asupra feţei ei: gura îi era deschisă, dar suflet nu ieşia dintr’însa: pe barbie şi pe piept se vedea un mic lac de sânge închegat. Anica murise în cursul nopţii, deodată, în somn, căci rămăsese aşazată tocmai în feliul în care o aşazase seara sulgeriul. Acesta pricepu că rana pricinuise o scurgere de sânge înlăuntrul pieptului.",
    "Sări în picioare şi simţi ceva moale sub călcâiul lui: când se plecă văzu că era o bucată din crierii zdrobiţi ai lui Niţă. Cursul acestei povestiri ni-o dovedit cu îndestulare că sulgeriul era barbat străin de teamă şi stăpân pe sine, dar megieşia nemijlocită a acestor doo trupuri părăsite de suflet îi deveni nesuferită. Puse răpede pistoalele în brâu, păşi peste leşul hoţului, se puse pe brânci pentru a ieşi din bârlog şi în curând se văzu la lumină. Soarele răsărise de vro trei ceasuri. Cu capul gol, căci precum am văzut, pălăria îi fusese împuşcată de Mihaiu Făcăoariu şi sburase pe podul dela Laiţă, sulgeriul se scoborî răpede dealungul scursurii Lăcătuşului în Pietrosul cel mare, străbătu pârăul sărind din piatră în piatră şi se îndreptă la deal. Când ajunse în dreptul celei dintâi râpi de pe malul drept, începu să şuiere de trei ori, uşor şi prelungit. Un nechez de cal îi răspunse numai decât. Sulgeriul urcă voios râpa la deal şi la vro sută de stânjăni de pârău găsi pe Daraban sub un umbrar de cătină, şaoa şi frâul erau lângă cal.",
    "Fără a pierde vreme Strilea puse şaoa şi frâul şi, sărind pe cal, se îndreptă spre Tămăşăni, însă nu pe drumul mare, dar prin mijlocul luncii de arini în care curge pârăul. Plănui să ajungă acasă fără ca să ştie vro unul din răzăşi.",
    "Cum intră pe poartă, încunjurând pe la biserica şi prin desimea de sub tapşanul Tămăşănilor, poronci ţiganilor pe cari îi văzu în curte să nu sufle macar un cuvânt despre sosirea lui. De oarece i se întâmpla adesea să lipsească o noapte întreagă fără a vesti pe slugi mai înnainte, aceste nu se îngrijise de loc de lipsa lui.",
    "Poronci îndată să-i cheme pe Ion Tiron spre a-l trimite cu un car cu boi să ridice trupurile Anicăi şi a lui Niţă din bârlog, dar Tiron nu fu găsit nicăiure. Mai mulţi ţigani îl văzuse plecând în ajun, cu puşca în spinare, spre malul Trotuşului, dar nime nu-1 văzuse întorcânduse. Sulgeriul poroncind să fie adus la dânsul îndată ce se va întoarce, se duse să-şi sărute copiii, să se spele şi să se schimbe."
  ],
  "30": [
    "Roada spurcată a unei sămânţi",
    "otrăvite",
    "Pe când doi Făcăureşti pândiau pe sulgeriu la Laiţă cu Vlad Catana, tatăl lor intra în ograda lui Andrei care s’întorsese tocmai atunci dela vie, şi-l ruga să nu-1 lese să meargă singur la Ieşi, ci să vie cu el. Bătrânul avea să se întâlnească în vârful Ciortolomului cu doi răzăşi din Jăvreni cari mergeau la Ieşi pentru o treabă a lor, dar zicea că nu-i este îndămână să fie numai cu străini şi ar dori mult să aibă lângă el pe un om din satul lui, pe o rudă. Fusese la părintele Gheorghe ca să se sfătuiască cu el şi părintele îl îndemnase să ieie pe Andrei care cunoştea leşul bine şi avea într’însul cunoscuţi cărturari şi alţii în slujbă. Stan mai adăugia că se îndatoreşte el să poarte toate cheltuiala drumului. Safta care îşi iubia mult părintele, îndemnânduşi şi ea soţul să nu lese pe socrusău să umble singur pe drum, Andrei primi şi se pregăti îndată de drum.",
    "A doua zi, când de abie se crapa de zio, Stan Făcăoariu şi cu Andrei se aflau gata de drum la părintele Gheorghe. Preotul scosese din sipet un sac de pânză cuprinzând o parte din hârtiile satului şi le întinsese pe masa de lângă cele doo fereşti dela păretele din faţă. Făcăoariu adusese şi el acele cari se aflau la dânsul şi le întinsese gramadă pe aceiaş masă, iar părintele le lua pe rând, alegând câte o hârtie, când din gramada lui când din acea a lui Stan şi le aşaza după veleat într’o taşcă de piele galbână cusută cu flori mari roşii, tot de piele, şi prinsă de nişte curele sănătoase care era menită să fie purtată de Andrei. Imprejurul lor erau strânşi preuteasa, Safta cu copiii ei, femeia lui Stan, călugărul Varsanovie, băieţii Făcăoariului şi încă vro trei răzăşi.",
    "— Patruzeci şi şăpte de bucăţi, zise părintele Gheorghe dând gugiul taşcăi peste gura ei şi prinzându-l de bumbul de piele aşazat spre acest sfârşit. V’am dat toate câte pot fi de trebuinţă, oprind numai ţidulile de vânzare între răzăşi pe cari le-om duce în ziua sorocului. Şi acuma pe drum, căci ştiţi că la răspântia din vârful Ciortolomului vă aşteaptă dascalul Neculai Lepşa şi cumătrul Gafton din Jăvreni cari merg împreună cu voi la Ieşi. Să vă ajute cel de sus!",
    "— Să te audă Dumnezeu, răspunseră Făcăoariu şi cu Andrei cari după puţine clipe ieşiau pe poartă, Andrei calare pe un şarg tânăr şi puternic, iute şi sprinten la mers, iar Făcăoariu pe iapa lui cea albă, Dochiţa, care în tinereţile ei fusese vestită ca bună de drum, dar se mai muiese acuma la bătrâneţe. Fiecare drumeţ avea, atârnat de oblâncul de dinnainte al şălii, câte o păreche de rafturi de piele din cari ieşiau straturile lungi, strimte şi sapate a unor pistoale turceşti, iar de oblâncul de dinnapoi erau spânzurate câte doo traiste pline de merinde şi de schimburi.",
    "Indată ce ieşiră din sat o luară la umbletul cel mare şi, pănă la malul Trotuşului, la vadul Boiştei, Dochiţa se ţinu de şargul lui Andrei fără prea multe îndemnuri dela călcăii şi dela biciul călăreţului. Trotuşul venind mare în urma unor ploi la munte, nu se mai putea trece, de doo zile, decât cu luntrea. Când drumeţii noştri sosiră pe mal, văzură de cealaltă parte pe Simion Crăciun, luntraşul, un fin de botez al Făcăoariului, pregătindu-se să treacă nişte oameni din Boiştea la bucăţile lor de pe malul drept. Scoaseră şălile de pe cai şi frâele, rafturile şi desagii cu schimburi şi cu merinde, lăsânduli numai căpestrele în cap.",
    "— Bine am găsit, naş Stane, zise Făcăoariului Simion Crăciun. M’ai scutit de un drum pănă la Tămăşăni.",
    "— Mulţămesc ţie, fine Simioane, răspunse Stan, dar pentru ce oare erai tu să te trudeşti pănă la noi?",
    "— Unchieşul, tată-meu, îi bolnav rău de o săptămână; de cinci ori pănă acuma cetitu-i-o popa molitve, toate babele dela noi, dela Helteiu şi dela satul din gios stânsu-i-au cărbuni, descântatu-l’au şi datu-i-au să beie fierturi de feliu de feliu de buruieni, dar toate în zadar, bietul unchieş slăbeşte, se stânge văzând cu ochii. Aseară m’o chemat şi mi o spus: Du-te, fătule la cumătru Stan Făcăoariu şi-i spune că nu mai am zile, că mâni, cel mult poimâni, îmi îndeplinesc şi eu datoria obştească, dar că tare îl rog să vie vie pănă la mine cât mai sânt încă în toate minţile, că am să-i spun nişte lucruri de samă.",
    "— Şi de ce n’ai venit aseară? întrebă Făcăoariu, veniam îndată.",
    "— N’am venit din pricina ploii cumplite care o căzut la noi, răspunse Simion.",
    "— Cum, la voi o plouat? întrebară într’un glas Făcăoariu şi Andrei, la noi n’o căzut nici macar o picătură de apă şi cerul o ramas senin.",
    "— La noi n’o plouat, o turnat cu cofa, ziseră Boiştenii cari se dăduse gios din luntre şi rămăsese împrejurul lor, de abie poţi merge pe drum de glod ce este.",
    "Stan Făcăoariu se sfătui din ochi cu gineresău, apoi răspunse:",
    "— Cu toate că sânt foarte grăbit, m’oiu abate dela drum, pe un cias, ca să văd pe cumătru Manea şi să aflu din gura lui ce are să-mi spuie. Nădăjduiesc că moartea îi mai departe de el decât crezi. Andrei şi-a urma drumul înnainte ca să s’întâlnească cu nişte cunoscuţi ai noştri dela Jăvreni cari merg şi ei la Ieşi şi ne aşteaptă la răspântia din vârful Ciortolomului.",
    "Drumeţii intrară în luntrea în fundul căreia se aşazară pe vâne, ţinând fiecare calul de pana căpăstrului, iar Simion ramas în picioare cu prăjina în mână, împinse cu toată puterea în mal spre a face ca luntrea să se depărteze.",
    "— Ştii una, tată, zise Andrei când luntrea ajunse lângă celalalt mal, am să încalec eu pe Dochiţa şi-ţi las pe şargul meu; pe el îl poţi goni cât vrei, şi ai s’ajungi de grabă în vârful dealului. Iar noi, în loc să te aşteptăm la răspântia de pe plaiu, om merge alenea înnainte şi, sau ne-i prinde în drum sau ne-i găsi la Sascut, la crâşma lui Antal Cochior. Aş merge şi eu să văd pe moşu Manea, dar mi-i teamă că dascalul Neculai care-i om cam nerăbdător din fire să n’o apuce înnainte şi să nu-1 mai prindem. Cu hârtiile cari le ducem cu noi, mai bine să fim patru pe drum decât doi.",
    "— Bine-ai vorbit, zise Făcăoariul, aşa să facem.",
    "Cum ajunseră la mal, răzăşii noştri săriră din luntre, zmulseră iarbă dimprejurul lor şi, făcând dintr’însa şomoioage, şterseră spinarea şi pântecele cailor şi apoi le puseră şălile şi frâele, Andrei având grijă să puie şaua lui pe Dochiţa.",
    "Se despărţiră chiar dela malul apei, Făcăoariu apucând în stânga, spre casa lui Manea Crăciun, iar Andrei în dreapta, spre biserică, de unde începea potica de pe valea Slatii care duce în vârful Ciortolomului şi de acolo, pe valea Ederii, la Sascut.",
    "Suişul era, precum mai este şi astăzi, foarte răpede, calea grea din pricina ploii din ajun, Dochiţa greoaie şi moale, iar trupul de urieş al lui Andrei greu, împrejurări cari, toate împreună, făceau pe drumeţul nostru să înnainteze foarte încet. Suia de mai bine de un cias şi de abie străbătuse doo treimi din deal, se afla într’o ţihlă deasă în care merse un sfert bun de cias şi era silit să ţie necontenit mânile dinnaintea ochilor spre a-i apara de loviturile crengilor, lăsând pe Dochiţa să urmeze potica în voia ei. La o cotitură văzu deodată lumina unui ochiu de poiană înnaintea lui şi, în mijlocul acelei lumini, un stejar mare şi stufos. Lovi pe Dochiţa cu călcăii spre a ieşi mai răpede din ţihlă şi a lasa iapa să mai răsufle în poiană, dar în clipa în care intra în lumină, dintre crengile stejarului plecă un fulger urmat de o pocnitură şi Andrei, lovit în mijlocul pieptului, căzu la pământ, iar iapa după ce sări spărietă în lături, începu să pască iarba din poieniţă.",
    "Apoi după trecere de mai multe minute, se auzi un foşnet în crengile copacului, şi dintr’însul săria pe iarbă Ion Tiron, cu o puşcă cu oţelile trase în mână şi alta în spinare. Faţa îi era galbână ca ceara şi tremura ca varga. După ce ramase câtăva vreme nemişcat, ascultând cu urechea spre drum, neauzind nici un sgomot, se duse răpede la locul în care zăcea Andrei. Când se plecă asupra lui, dădu un ţipet şi sări în sus.",
    "— Dumnezeule, strigă el, n’am împuşcat pe Stan Făcăoariu, am curmat zilele lui Andrei Nan! Am făcut moarte de om de geaba! De unde să ştiu că Andrei o schimbat şargul lui cel voinic pe gloaba cea balaie şi bătrână a Făcoariului, şi scăpând puşca gios, ţiganul începu să-şi frângă mânile şi să-şi smulgă părul.",
    "Dar, deodată tăcu, zărise taşca de piele atârnată de gâtul lui Andrei; îşi aduse aminte că şi sulgeriul are o taşcă la feliu în care îşi poartă hârtiile la drum. Şi numai decât îi fulgeră prin minte:",
    "— Dacă hârtiile răzăşilor sânt în taşcă, se vede că, la urmă, s’o schimbat hotărârea satului şi că în loc să plece Stan Făcăoariu o plecat Andrei Nan ca om mai tânăr, mai deştept şi care cunoaşte Ieşul. Şi dacă am pus mâna pe hârtiile răzăşilor şi le dau sulgeriului, mare are să fie bucuria lui şi are să-mi deie pe Catrina înnapoi.",
    "Şi scoțând cuţitul din brâu, tăie răpede cureaoa de care era atârnată taşca pe care o lo, ridică gugiul şi, vârând mâna într’însa, scoase mai multe hârtii şi urice.",
    "— Uricile răzăşilor! Uricile răzăşilor! strigă el cu bucurie.",
    "Dar de când pusese ochii pe taşca cea galbână cu flori roşii, toată mintea, toate simţurile lui erau aţintite asupra ei; apoi pământul era ud de ploaie, frunzile căzute gios ude şi ele nu foşniau sub opincă, Ion nu auzia cum se apropiau cu paşi sprinteni doi oameni. Ii simţi numai când ieşiră din ţihlă. Intorcân-duse răpede, ramase încremenit în faţa călugărului Varsanovie şi a lui Vlad Catana.",
    "Aceiaş privire arătă călugărului care mergea înnainte pe Ion cu taşca de piele în mână şi pe Andrei întins la pământ.",
    "Dând un strigăt cumplit, el se răpezi spre Ion cu ciomagul râdicat, dar acesta sărind în lături, o apucă la fugă la deal, urmând să ţie taşca cu uricile în mână. Varsanovie îngenunchiă lângă trupul încă cald al frăţinesău, dar Vlad Catana se răpezi după Ion cu puşca în mână ridicând oţelile şi încercându-se să tragă într’însul.",
    "Şi acuma voiu lămuri cetitorului prin ce întâmplare aceşti doi oameni se aflau pe locul omorului făptuit de ţigan."
  ],
  "31": [
    "Goana după ucigaş",
    "Călugărul Varsanovie împreună cu tatăl său, cu toţi ai lui şi cu Făcăureştii urmărise din ochi pe cei doi drumeţi pănă în clipa în care o cotitură a drumului îi ascunsese privirii lor. Safta, cu copiii şi cu fraţii ei, plecase aproape îndată, iar Varsanovie urmase pe părintele Gheorghe la vro doo firte de vie aflate în fundul grădinii preotului şi începu să-l ajute să înnoiască legăturile cari căzuse sau se desfăcuse.",
    "Tatăl şi fiul lucrau poate de un sfert de cias în tăcere când văzură pe preuteasă apropiinduse de ei cu paşi răpezi, ţinând în mână nişte hârtii.",
    "— Uite ce am găsit sub masa pe care ai întins şi ai ales hârtiile, zise ea preotului când ajunse lângă el.",
    "Părintele Gheorghe se uită mirat la ele:",
    "— Uricul lui Petru Şchiopul şi cartea gospod a lui Vasile Lupu dela 7147! strigă el spăriet. Or fi căzut sub masă fără ca să bag de samă! Hârtiile noastre cele mai de nădejde! Trebue să facem numai decât un om calare care să ajungă pe Andrei şi pe cuscru Stan şi să le deie hârtiile! Dar pe cine să găsim acuma?",
    "— M’oi duce eu, zise călugărul. Şoimul dumitale a mai fi doară în stare să tragă încă o fugă. El paşte acuma în livadă; mă duc să pun şaoa pe dânsul şi plec numai decât.",
    "Pe când Varsanovie s’întorcea din livadă ducând pe şoimul decoamă pentru a-i pune şaoa şi frâul ce părintele în acea vreme le scosese din căsoaie, văzură, intrând în ogradă pe poarta ramasă deschisă, pe Vlad Catana cu puşca în spinare. Ungureanul venia să afle dela preot temeiurile pentru cari plecase şi Andrei la Ieşi. Când auzi întâmplarea cu cele doo urice uitate şi văzu pe Varsanovie gata să’ncalece, un îndemn necugetat îl făcu să zică:",
    "— Vin şi eu cu tine. Mă duc fuga pănă acasă să pun şaoa pe iapă şi te ajung pănă la biserică.",
    "Varsanovie n’avea pentru ce să fugă de însoţirea lui Vlad, dar chiar de nu i-ar fi fost pe plac, n’ar fi avut vreme să-şi arăte neprimirea, căci Vlad, care era vestit de sprinten, o luase la fugă spre casă. Şi într’adevăr, când Varsanovie se afla pe lângă gardul bisericii, scoborând priporul spre Pietrosul cel Mare, auzi tropotul copitelor iepii lui Vlad şi peste câteva clipe fu ajuns de el.",
    "După ce trecură pârăul îndemnară caii la fugă şi cu călcăii şi cu varga, dar amândoo dobitoacele erau bătrâne şi peste samă de bine hrănite, cu vai nevoie le siliră la un umblet greoiu şi necontenit întrerupt.",
    "Pe malul Ţrotuşului găsiră pe Simion a lui Manea Crăciun care atunci aducea la mal un nou rând de Boişteni. Varsanovie şi cu Vlad întrebându-l dacă văzuse pe Stan Făcăoariu şi pe Andrei, Simion li lămuri cum Stan se abătuse pe la tatăsău şi Andrei apucase singur la deal, spre a se întâlni mai răpede cu Jăvrenii cari îl aşteptau la răspântia din plaiu. Adăogi apoi că Stan Făcăoariu plecase mai adinioarea, dar nu pe acelaş drum ca Andrei: îl ducea băietul cel mai mic al lui Manea Crăciun pe o carare mai scurtă, pe dealul Băluţii.",
    "Când ajunseră la celalalt mal, Simion stărui mult de călugăr să vie să vadă pe tatăl său care slăbia din cias în cias, dar călugărul care, la auzul vestii că fratesău plecase singur înnainte, fusese cuprins de o îngrijire ce singur nu şi-o putea lămuri, stărui să plece cu o clipă mai de grabă pe urma lui Andrei. Isprăvise să puie şălile şi frâele pe cai când Vlad zise:",
    "— Ştii una, ia să lăsăm mârţoagele în sama vărului Simion pănă la întoarcerea noastră şi noi să suim dealul pe gios. Gloabele sânt bătrâne şi moi, din pas n’avem să le scoatem la deal. Noi sântem amândoi sprinteni şi iuţi de picior, avem să ne suim de a-fuga.Varsanovie consimţind bucuros, caii fură încredinţaţi lui Simion Crăciun şi tovarăşii noştri o apucară spre biserică cu pasul sprinten şi uşor al ţaranului dela munte.",
    "Erau la jumatatea dealului când auziră pocnetul unei puşti; Varsanovie, fără a-şi da samă pentru ce, îngălbeni, inima începu să-i bată mai tare şi mai răpede, pasul lui se făcu mai grăbit.",
    "Când intră în țihla cea deasă de dela vale de poieniţă, i se păru că acea ţihlă nu se mai sfârşeşte, atâta era de nerăbdător să iasă la lumină. Din întăia ochire pricepu totul; întâia lui mişcare fu să sdrobească capul ucigaşului cu băţul gros de corn ce-1 avea în mână. Ţiganul scăpându-i printr’o săritură în lături precum am văzut şi luând-o la fugă urmărit de Catana, călugărul îngenunchiă lângă trupul frăţânesău şi începu să-l pipăie. Simţindu-1 cald, nădejdea că Andrei trăieşte, că va trăi, puse stăpânire pe el, dar, vai! pentru puţină vreme: inima nu bătea, iar din gură curgea o spumă amestecată cu sânge. In zadar îi vorbi, îl frecă pe mâni, trupul rămânea nemişcat se răcea şi se înţăpenea răpede. Stăpânit cu desăvârşire de durerea lui, nu auzise strigătele mai multor oameni care se auziau în plaiu, în curând însă un foc de puşcă, urmat îndată de altul şi apoi de un al treilea, îi dădură s’înţeleagă că Vlad, urmându-şi goana după ţigan, dăduse de cei doi Jăvreni care aşteptau în vârful dalului şi că se trăsese în ucigaş.",
    "Glasurile urmară să se mai audă încă o bucată de vreme, dar depărtânduse necontenit, Varsanovie înţelese că nu trebue să s’aştepte ca Vlad sau altcineva să vie în curând la el. Se hotărî să ridice fără întârziere trupul frăţânesău. Aduse pe Dochiţa şi, cu mare greu, iapa dânduse necontenit în lături, zvârlind şi sărind la vederea leşului însângerat, izbuti să-l lege pe spinarea dobitocului, deasupra şălii. Apoi, luând dârlogii în mâna stângă şi cuprinzând mijlocul lui Andrei cu braţul drept, ca să nu atârne la pământ, se îndreptă încet spre sat."
  ],
  "32": [
    "Blăstămul",
    "Sulgeriul aştepta venirea lui Ion Tiron la vremea mesei. Văzând atunci că el nu vine, chemă pe Iftime a lui Grigore Pitarulâi poronci să înjuge pe loc câte o păreche de boi la doo care, şi luând cu el trei ţigani voinici, să se ducă întins la Priporul cel Mare. Apoi îi descrise cu amănunţime locul în care se afla bârlogul unde zăceau trupurile lui Niţă şi a Anicăi poroncindu-i să le ridice de acolo şi să le aducă în sat.",
    "Sulgeriul se hotărâse să plece fără a pierde vreme la Focşăni pentru a aduce la cunoştinţa starostelui încercarea de omor făptuită asupra lui de răzăşi în înţelegere cu Niţă Şchiopul şi a cere lui. Grigoraş Leon să vie însuş la Tămăşăni pentru a cerceta faptele. Nu se îndoia că avea astfeliu în mână un mijloc minunat pentru a supune pe răzăşi cu desăvârşire şi nu numai de a scapa de judecata cu ei prin trimiterea la ocnă a celor mai dârji, ci că avea să fie pus în stare să cumpere şi părţile ramase în mâna lor. Işi făgăduia mai cu samă să fie fără milă pentru sihastrul Gavril care îşi bătuse într’atâta joc de el: călugărul avea să-l roage acuma cu tot înadinsul să primească partea lui! Dar de nimic nu se bucura atâta ca de faptul că avea acuma pe duşmanul lui de căpetenie, pe Stan Făcăoariu în mână. Căci după partea ce o luase flăcăii Făcăureşti în prinderea lui nu mai avea Stan cum să scăpe: la urma urmei era hotărât să deie lui Grigoraş Leon jumatate din averea Iui, numai să-l mântuie de acel potrivnic învierşunat. Iar în cât privia pe Năneşti nu era de gândit ca să nu fi fost amestecaţi şi ei în acea uneltire şi de astădată, mai ales dat fiind că cercetarea avea să fie făcută de astădată, nu de mazili proşti, ci de un meşter la asemene lucruri, nu mai aveau să-i scăpe din mână. Iar odată căpeteniile răzăşilor dovedite de uneltitori ai încercării de omor asupra unui boieriu de neam ca el, nu mai aveau cei de rând cum să steie la judecată: trebuiau să i se închine şi să se roage de el să primească părţile lor danie în schimbul iertării şi a ocrotirii lui. Şi sulgeriul care după masă se întinsese pe pat fără a putea să aţâpe, se vedea stăpân pe Tămăşănii întregi. Incepuse chiar să găsească hotarele lor prea înguste şi se gândia la mijloacele prin cari ar putea să se vâre şi în Negoieşti, îşi adusese aminte că i se vorbise de o babă slabă de minte, care stăpânia nişte fânaţe de soiu la gura Brăduleţei, adică tocmai în hotarul Tămăşănilor, când Culiţă intră în odaie şi-i spuse că în sat s’aude larmă mare: ţipete, bocete şi sudălmi.— Cum? îşi zise sulgeriul, să fi ajuns Iftime cu leşurile femeii şi a hoţului, dar răpede o mai umblat, căci încă nici n’o tocat la biserică, oare ce să fie? Spune să-mi puie îndată şaoa pe Şoarec, adause el cătră fecior.",
    "După puţine clipe calul era la scară şi sulgeriul care în acest timp se încalţase, pusese o pălărie pe cap şi atârnase de gât tocul cu pistoalele, săria în şea.",
    "Sgomotul în sat era într’adevăr asurzitor; ceiace miră pe Strilea şi-l făcu să grăbească mersul lui Şoarec, erau bocetele cumplite cari s’auziau.",
    "— Ce dracul! se întrebă el, au oare răzăşii neruşinarea să bocească pe Şchiopul?",
    "In curând, la o cotitură, zări dintăiu o mulţime mare adunată dinnaintea porţii lui Andrei, apoi, apropiinduse, văzu că mulţimea este strânsă împrejurul unui car, dar nu împrejurul unuia din carele lui, cu cari plecase Iftime a lui Grigore Pitarul, ci împrejurul unui car străin, la care erau înhamaţi doi cai ţărăneşti. Lângă car era călugărul Varsanovie, galbân, cu ochii în fundul capului, cu barba încâlcită. In carul plin de fân se vedeau, ieşind de sub un suman, picioarele încalţate cu ciubote ale unui barbat, asupra părţii de sus a trupului căruia erau plecate capetele scuturate de hohotele de plâns a doo femei. Lângă ele, în picioare, dar mut şi înfăţoşând o adevarată icoană a durerii şi a desnădejdei, se ţine părintele Gheorghe.",
    "— Dar ce s’a fi întâmplat şi cine-i în car? întrebă sulgeriul oprinduşi calul.",
    "La auzul vorbelor şi la vederea lui se ridicară mai multe glasuri ameninţătoare care făcură pe sulgeriu să caute cu dreapta straturile pistoalelor, dar călugărul Varsanovie, făcând un semn poroncitor cu mâna, mulţimea tăcu şi-i făcu loc. Călugărul se apropie de sulgeriu, se opri la doi paşi de el şi, uitânduse drept în ochii lui, zise liniştit.",
    "— In car este fapta dumitale, cucoane; trupul frăţine-meu, Andrei Nan, împuşcat din poronca dumitale!",
    "Uimirea împiedecă deocamdată pe sulgeriu să răspundă, dar îndată bănuind vro noo uneltire a răzăşilor, el strigă cu mânie;",
    "— Mişelule, cum îndrăzneşti să mă învinovăţeşti pe mine cu o asemene faptă? Sânt eu oare un ucigaş ca voi.Pentru a doua oară izbuhniră din mulţime strigăte de mânie şi braţe ameninţătoare se ridicară asupra duşmanului lor de atâţia ani, asupra aceluia care, în credinţa lor, pusese la cale omorul unui tovarăş, a unei rude iubite de toţi. Sulgeriul văzânduse încunjurat, scoase un pistol din toc şi atinse uşor deşertul lui Şoarec cu pintenii; calul, azvârlind de doo ori cu picioarele de dinnapoi, făcu un gol împrejurul lui. Dar răzăşii înfurieţi punând, unii mâna pe bolovani şi alţii începând să rupă pari din gard, Strilea trase oţelile pistolului ameninţând mulţimea cu el. Dar atunci se văzu, ridicânduse de pe trupul feciorului ei şi venind înnaintea boieriului, preuteasa părintelui Gheorghe.",
    "Măsurându-1 cu ochii ea zise:",
    "— Dacă iţi mai este sete de sânge, ucidemă pe mine după ce ai ucis pe fiul meu.",
    "Şi sulgeriul, uimit, neputând scoate nici un cuvânt, preuteasa urmă:",
    "— Blăstămul care ţi li-i face omorând pe o bătrână ca mine care aşa şi aşa mâni sau poimâni are să se stingă, puţin lu cru a fi pe lângă acel care ţi l'ai făcut curmând zilele unui om tânăr şi plin de viaţă ca fiul meu.",
    "Vro doo femei o luară de braţe pentru a o duce din faţa lui Strilea, dar bătrâna, smuncindu-se din mânile lor, strigă:",
    "— Lasaţi-mă macar să blăstăm pe acel care mi-o lipsit ochii de bucuria lor cea mare. Blastamat să fii Mihalache Strilea, şi fapta ta cea ticăloasă să cadă greu, nu numai asupra ta, dar mai cu samă asupra neamului tău.",
    "—Duhul cel necurat te-o adus în mijlocul nostru. Prin viclenie şi meşteşug făcutu-ţi-ai loc în hotarul nostru şi de atunci stai necontenit la pânda celui slab de înger, a celui neputincios, a celui păcătos, asupra pământului căruia ai putea să pui stăpânire. Din an în an creşte partea din ţarină, câmp, apă şi codru al hotarului nostru cotropit de tine, scade acea ramasă în mânile noastre.",
    "— Pământul care ni l’ai râpit şi cel ce ai de gând să ni-l mai râpeşti de acuma înnainte să nu vă fie de folos ci numai de pagubă şi de durere. Grija lui să vă otrăvească traiul şi după moarte să' vă fie povară cumplită pe trup! Să fie sămânţă de dihonie şi de ceartă pănă într’al treilea neam şi nepoţii copiilortăi să se pizmuiască, să se sfâşie pentru stăpânirea lui! Din pricina lui să piară orice iubire între frate şi frate, să se nască ură între tată şi copil! Cu toţii să aibă de acel pământ, ud de sângele copilului meu, aceiaş sete de care eşti stăpânit şi tu şi să simtă chinul să-l vadă lunecând din mânile lor!",
    "— Blastamat să fii, Mihalache Strilea şi când vei fi să mori, la căpătăiul tău să vezi stând de pază icoana trupului însângerat a copilului meu! Proclet şi triclet să fii Mihalache Strilea!",
    "Şi bătrâna al cărei glas se făcuse din ce în ce mai ascuţit, istovită de lunga opinteală astfeliu făcută, căzu fără simţire în drum, de unde mai multe femei se grăbiră s'o ridice şi s’o ducă în ograda lui Andrei.",
    "In vremea în care ea vorbise, sulgeriul lasase în gios mâna cu care ţinea pistolul şi, cu desăvârşire zăpăcit, ascultase îngălbenind şi nemişcat lungul şi înfricoşătul blăstăm.",
    "Dar pe când duceau pe bătrână din drum, Strilea, lăsând cucoşul tras al pistolului în gios, îl puse iar în toc, apoi dânduse gios de pe cal, încrucişă mânile pe piept şi, uitânduse la mulţimea din faţa lui, zise:",
    "— Puteţi să mă ucideţi, sânteţi o mulţime, eu sânt singur şi nu m’oi apara. Dar, pe viaţa copiilor mei, m’aţi ucide pe nedrept. Jur că n'am avut nici o parte în omorârea lui Andrei, că pănă când nu mi-aţi zis, aici, că el este mortul din căruţă, n’am avut nici cea mai mică bănuială că viaţa lui este primejduită.",
    "La auzul acestor cuvinte părintele Varsanovie se apropie de sulgeriu şi, ridicând mâna la cer, zise:",
    "— Pe haina ce o port, pe mântuirea sufletului meu, jur că când am dat de leşul încă cald al frăţinemeu, în Ciortolom, am găsit lângă el pe Ion Tiron, robul dumitale, ţinând în mâna taşca cu hârtiile răzăşilor pe care Andrei o purta la plecare atârnată de gât!",
    "Trăsnetul căzând la picioarele sulgeriului nu l’ar fi nimicit şi îngrozit mai tare decât această veste neaşteptată. Ramase dintăiu mut, apoi reveninduşi în fire zise:",
    "— De trei săptămâni n’am vorbit cu Ion Tiron, dacă el o făcut acea faptă spurcată, nu din îndemnul meu o făcut-o.",
    "Călugărul merse la car şi, din fân, scoase o puşcă pe care o duse sulgeriului.— Iată puşca care era gios lângă locul unde am găsit pe Tiron, trebuie s’o cunoşti. Mai avea alta în spinare.",
    "— Puşca asta este a mea, am încredinţat-o într’adevăr lui Ion Tiron, zise sulgeriul, dar, adaose el deschizând tigaia şi arătând praful dintr’însa, puşca asta este încarcată şi, uitaţi-vă, ţevia este curată, nu s’o tras cu dânsa.",
    "— A fi tras cu cealaltă pe care o avea în spinare, răspunse călugărul.",
    "— Şi de ce n’ai pus mâna pe Tiron dacă l’ai găsit lângă fratetău mort?",
    "— Când era s’o pun o fugit, răspunse călugărul. Vlad Catana s’o luat după el şi pe urmă şi alţi oameni. S’o tras asupra lui căci am auzit trei focuri.",
    "— Să deie Dumnezeu să-l prindă viu, zise sulgeriul, căci pe nedrept mă învinovăţiţi. Şi asta, adaose el, când am scapat cu vai nevoie de cursa care mi-aţi întins-o aseară.",
    "— Noi, ţi-am întins o cursă, strigară răzăşii cu mânie, auziţi ce neruşinare!",
    "Chiar atunci veniau de acasă de-a fuga, sărind gardurile, Mihai şi Neculai Făcăoariu, să vadă din ce pricină se face atâta larmă în sat. Când dădură cu ochii de sulgeriu, ramaseră încremeniţi, iar Strilea zărindu-i, strigă arătându-i cu degetul:",
    "— Iată cine vă poate spune ce cursă mi s’o întins, Mihai şi Neculai, feciorii Făcăoariului, priviţi-i ce galbeni şi spărieţi sânt văzându-mă aici!",
    "Şi într’adevăr flăcăii stăteau nemişcaţi lângă gardul de pe care sărise în drum, galbeni ca ceara, cu ochii holbaţi, cu părul vâl- voiu, cu trupurile scuturate de tremur.",
    "— Da vorbiţi măi, strigă un moş al lor, adevărat că întins aţi vro cursă boieriului?",
    "Flăcăii nu dădură nici un răspuns.",
    "— Mai bună mărturie decât feţele lor mai voiţi ? întrebă sulgeriul. Ieri seara, aceşti doi flăcăi împreună cu Vlad Catana, au întins o frânghie deacurmezişul drumului, dincoace de podul dela Laiţă pe care ştiau că am să vin şi au tras tustrei în mine cu puştile. Iar când eu, ameninţându-i cu pistoalele, i-am făcut să zvârle puştile gios şi-i mânam pe dinnapoi spre sat, mi-o sărit în spinare Niţă Şchiopul care era înţeles cu dânşii, m’o legat cu ajutorul lor şi m’o dus într’un bârlog de urs părăsit unde era hotărât să mă ucidă. Numai din întâmplare putut-am ucide pe hoţ şi am scapat. Aşa este oare? Intinsumi-aţi aseară o cursă sau nu? mai întrebă Strilea.",
    "Flăcăii care se vedeau pierduţi urmară să rămâe muţi.",
    "Strilea atunci sări în şea, apoi scoţând un pistol din toc şi întinzându-i oţelile, strigă în chip poroncitor:",
    "— Loc!",
    "Răzăşii surprinşi goliră drumul spre curte, pe care Strilea răpezi calul, dar deodată îl întoarse pe loc şi strigă răzăşilor.",
    "— Sânteţi nişte mişei, vicleni şi ucigaşi, pe cari am să-i duc la spânzurătoare!",
    "Apoi, fără a mai aştepta vrun răspuns dela ei, dădu pinteni calului şi se îndreptă în fuga mare spre casă.",
    "Când descălecă la scară, zări lângă dânsul pe Neculai Preda, pădurarul lui din Boiştea, cam galbân la faţă şi cu privirea spărietă.  — Cu voia dumitale, cucoane, zise omul, am să-ţi spun ceva.",
    "— Vină pe cerdac şi spune, răspunse sulgeriul înţelegând că ştirile ce i le aducea Preda erau în legătură cu moartea lui Andrei şi făcând semn ţiganilor care venise să ieie calul şi celor ce se aflau pe cerdac să plece.",
    "— Vorbeşte, zise pădurarului sulgeriul după ce ţiganii se depărtară.",
    "Preda veni aproape de tot de stăpânu-său, apoi îi zise mai mult într’o şoaptă.",
    "— Ion Tiron o pândit pe Andrei Nan în Ciortolom, l’o împuşcat şi i-o luat hârtiile răzăşilor cari le avea la dânsul. Dar o dat peste dânsul, chiar atunci, călugărul Varsanovie şi Vlad Catana cari veniau în urma lui Andrei. Ion Tiron o fugit, dar Ungureanul s’o luat după el şi, văzând că îl scapă, o tras cu puşca în el fără a-l nemeri. Nişte oameni din Jăvreni cari aşteptau în plaiu pe Andrei şi pe socrusău, Stan Făcăoariu, ca să meargă împreună la Ieşi, văzând de departe pe Ion fugind şi pe Vlad trăgând într’însul, au tras şi ei cu nişte pistoale ce le aveau, dar fără a-1 nemeri. Ion atunci o apucat cararea de pe valea Băluţii unde o dat peste Stan Făcăoariu care, auzind focurile şi strigătele şi văzând pe Ion fugind prin ţihliş, o tras şi el cu pistolulântr’însul şi l’o rânit în umărul stâng. Dar Ion n’o stat de loc şi o urmat să tot fugă, deacurmezişul peste pârae. Ceilalţi însă s'o luat cu toţii pe urma sângelui şi, pe la amiază, l’o ajuns şi l’o încunjurat în nişte tufe. Ion, când s’o văzut prins, o luat puşca cu o mână, par’c’ar fi fost un pistol şi o tras în Vlad Ungureanul omorându-1 pe loc. Dar atunci au tras şi ceilalţi trei în Ion şi ,1'au rânit de moarte; după un sfert de cias şi o dat sfârşitul.",
    "— Nu ştii, vorbit-au ei cu el cât era încă în viaţă? întrerupse sulgeriul.",
    "— Da, o vorbit cu el şi l’o întrebat cine l’o pus la cale să ucidă pe Andrei.",
    "— Şi ce o răspuns? mai întrebă sulgeriul.",
    "Glasul lui Preda se prefăcu acuma cu desăvârşire în şoaptet.",
    "— O spus că duduca Zamfira l’o îndemnat să îndeplinească o faptă care să-ţi fie pe plac, pentru a te face să-i dai pe Catrina lui înnapoi.",
    "O ameţală cuprinse pe sulgeriu, păreţii, clădirile din curte, munţii începură să se mişte dinnaintea ochilor lui: ar fi căzut dacă nu se apuca cu mâna de parmaclâcul cerdacului. Stătu zăpăcit; nemişcat şi mut vreme de mai multe minute, apoi reveninduşi cu desăvârşire în fire, strigă :",
    "— Zamfiro! Să vie numai decât Zamfira aici.",
    "Dar Zamfira nu se găsia nicăiure. Atunci Neculai Preda se apropie iar de sulgeriu şi-i spuse tot în şoapte:",
    "— Cu voia dumitale, cucoane, poate că am făcut o greşală. Când am sosit la curte am găsit pe duduca Zamfira în poartă şi i-am spus toată întâmplarea.",
    "— Mişelule, strigă sulgeriul înfuriet, cine te-o pus să faci o asemene prostie. Am să-ţi sdrobesc ciolanele.",
    "Şi sulgeriul poronci ca robii să se puie în căutarea Zamfirei, făgăduind un galbân acelui care i-o va aduce.",
    "Dar în zadar o căutară pănă târziu, Zamfira nu fu găsită nicăiure.",
    "Aflând că Ion Tiron, înnainte de moarte mărturisise că ea îl îndemnase la fapta cumplită ce el o săvârşise, ea se temu, şi nu fără cuvânt, de mânia sulgeriului: era în primejdie să moară sub biciu dacă nu fugia. Nici nu se mai întoarse în curte ci, aşa cum era, merse în mărăcinii de sub tapşanul Tămăşănilor şi se vârî într’o ascun-zătoare pe care o cunoştea bine. Auzi ţiganii căutând-o şi ramase nemişcată, aproape moartă de frică. Pe la mijlocul nopţii însă, nemai auzind nici un sgomot, ieşi din ascunzătoare, merse la drumul mare şi, cu pasul grăbit de frica de a fi prinsă, se îndreptă spre Adjud.",
    "Avu norocul să fie ajunsă în drum de un mazil din Târgul Ocnei, care o văzuse de mai multe ori în casa sulgeriului şi a cărui priviri aruncate pe furiş îi aratase că o găseşte pe placul lui.",
    "Mazilul care mergea la Bârlad, cunoscând-o, o lo cu bucurie în căruţă fără a o cerceta mai cu amănuntul. Şi aici ne vom lua deocamdată ramas bun dela această femeie care fusese pricina de căpetenie a morţii lui Andrei Nan şi a lui Ion Tiron, însă nu cu desăvârşire, căci vom da poate peste dânsa în cursul unei alte povestiri."
  ]
}