{
  "1": [
    "De la gara Rădeni până la Vascani nu erau mai mult de șase chilometri; lui Vasile Negrea, însă, i se părea mult, căci de un an de zile nu văzuse pe cei de-acasă. Și în zdruncinăturile trăsurii, gol, cu fața plină de un zâmbet de vis, se gândea la ființele iubite rămase la casa bătrânească, și la frumoasele vremuri din urmă.",
    "Acuma îi părea rău și nu prea de vechea lui lene la învățătură. Iși aduce aminte cu oarecare milă de mâniile și grelele supărări ale bătrânului Alecu Negrea la vestea cá băiatul «iar a rămas repetent». Numai la urmă, în clasa a șasea, i-a părul și lui rău, când a simțit că-1 apucă vremea armatei, și mai apoi, la cazarmă, când l-au tuns chilug și l-au strâns în chingi. Atunci a văzut el că nu-i șagă să faci trei ani de cătănie. Dar astea toate au trecut, și azi se întoarce liberat acasă. A uitat și borșul limpede de la cazan, și pânea neagră, amestecată de multe ori cu țărână parcă, și înjurăturile, și închisorile, toate. Își aduce aminte cu plăcere numai de vieața de furier, de petrecerile la toartă cu sergenții-majori și de zilele de lene care răsplăteau gradatului ceasurile amare ale suferințelor trecute.",
    "Hei! ce dulci erau nopțile acelea de petrecere, într’o crâșmă scundă, într’o uliță întunecoasă din vechiul Iași! O Ovreicuță rumănă, pieptănată frumos, cu părul lustruit, aducea totdeauna vinul și gustarea, și întreba cu un zâmbet ademenitor: «Mai doriți ceva?» Și totdeauna erau râsete tari, bătăi din palme, când aghiotantul își ducea admândoo mânile la mustăți și, rânjind, spunea gluma obișnuită: «Firește că ne mai trebue ceva!» Fata se înroșea, își tremura  ușor capul pomădat, apoi râdea și ea, arătându-și dinții sclipitori. Au fost așa de multe și de lungi petrecerile acestea, încât Vasile Negrea se gândește: Ar fi eșit din oaste un rău ș’un stricat, dacă era ceva mai slab de fire. Dar așa, toate au trecut; el a fost băiat ceva mai poleit decât alții, și crede că nu s’a ales cu nici-o patimà. Acuma, în începutul acesta de primăvară, parcă se simte altul, o vieață noo îi năvălește în piept; și dragostea pentru cei de-acasă niciodată n’a fost mai caldă.",
    "Ridică puțin ochii și privi înnainte. Târgușorul se vedea acuma sus, pe deal, negru pe pânza roșie a asfințitului. De-acuma nu mai era mult. Se vedea chiar și podul pe șăici al Siretului, și licăririle apei ici-colo, pe sub streșinile zăvoaelor.",
    "Câmpiile se cufundau tot mai mult în liniștea amurgului cald de sfârșit de Martie. În toate părțile răsărise verdeața, și o mireazmă jilavă îi umplea nările. Se auzeau departe, în Vatră, în satul de lângā târg, mugetele vitelor și hămăiturile cânilor.",
    "Calul de la trăsură, cărămiziu, slab, cu coastele și șoldurile eșite, mergea în trap ostenit. Pe capră, așezat cam într’o parte, ca să poată vorbi cu mușteriul, jupânul, cu perciuni, cu barba și mustățile roșcate și cu obrazul ca stopit cu sânge, părea că dormitează. Din vreme în vreme birja dădea într’un hop; calul slăbea în pas. Atunci Ovreiul ridica capul, se pleca asupra chilnei și, învârtind biciul pe de-asupra capului, răcnea speriat: «Dio-dio!» Urma o ploae de lovituri cu biciușca și cu coada biciuștei; gloaba se opintea. Negrea era repezit pe spate, și încet, trei-trei, mergeau ceva mai repegior până la alt hop.",
    "După ce trecură cu zgomot peste podul de lemn al Siretului, tânărul își lăsă iar capu ’n piept. Strângerea de inimă, nerăbdarea, îl înfierbântau tot mai tare.",
    "Se gândea: Oare cum va găsi pe cei de-acasă? De anul trecut, de când venise în permisie pe câteva zile, de Paști, nu se mai răspunsese cu bătrânul. Și pe nesimțite, pe când birjarul se lupta cu calul, gândurile se întoarseră la anii din urmă.",
    "Maică-sa murise de multă vreme. Cu toate că atunci nu era decât un copil, Vasile simțise o mare zguduire sufletească; și multă vreme nu-și putu închipui că ființa aceia blândă, care-1 iubise așa de mult, e pierdută pentru totdeauna.",
    "Cât trăise ea, gospodăria mersese strună. Fusese un suflet simplu și bun, fără nici-o învățătură, dar cu dragoste mare. Alecu Negrea trecuse de treizeci-și-cinci de ani când o luase în a doua căsnicie. Ea era cu mult mai tânără, aproape o copilă, — l-a iubit însă și l-a respectat totdeauna. Doisprezece ani au dus-o așa. Apoi într’un rând, iarna, Alecu Negrea se îmbolnăvi greu și zăcu mult, în pat. Femeia umblî, se zbuciumî, îl îngriji. Ea alerga după doctor, ea alerga după doctorii, ea-i făcea mâncare, ea vegheà la căpătăiul lui. Și numai așa a putut bărbatul să scape; dar chiar în iarna aceia cucoana-Anica nu s’a simțit bine. A tot gogit un an de zile, a slăbit ca un schelet, și pe urmă a murit foarte simplu, după ce și-a sărutat bărbatul și cei doi băeți.",
    "Acuma cucoana-Anica zăcea în țintirimul curat, plin de arbori și de flori, de-asupra porții căruia era scris cu alb: Calea veșniciei. Alecu Negrea îmbătrânise, eșise la pensie ca judecător. Gospodăria slăbise. De n’ar fi fost cei doi bătrâni: moș-Costache și mătușa Smaranda, slugi credincioase din vremuri vechi, de mult s’ar fi părăduit totul. Tragere de inimă avea Negrea numai pentru hultoane; cu arborii, în grădină, își petrecea toată vremea; altfel era cam lăsător. Poate și din pricina lipsei lui de voință, Vasile nu putuse să sfârșească liceul.",
    "De câtăva vreme mai venise la Vascanï și un vechiu prieten al casei, moș-Grigore. Il chema Grigore Adam, dar nimeni nu-i zicea decât moș-Grigore. Iși vânduse căsuțele din Iași, doo rânduri de proprietăți, pe care le da cu chirie, își vânduse viișoara de pe Galata și venise să-și petreacă în liniște anii cei din urmă.",
    "La prietenia celor doi bătrâni se mai adăoga și cuconu-Andrieș Lunceanu, vechiu moșier scăpătat. Singura-i fată, rămasă văduvă de tânără cu un copilaș, o fetiță, murise de inimă rea de multă vreme, iar el trăia liniștit acuma, dintr’un capitălaș care scăpase din nenorocirea cea mare, cu nepoțica, Tinca, un drăcușor sprințar cu ochii albaștri plini de vioiciune, care râsese și bătuse din palme în toate jocurile copilăriei lui Negrea. Anul trecut, însă, dintr’odată răsărise în fața soldatului o domnișoară cuminte, în rochie lungă, cu părul încrețit și buclat într’o cunună în jurul obrazului alb. Vorbea încet și cumpănit, și cuconu-Andrieș zicea că e o gospodină fără pereche.",
    "În lumina din ce în ce mai scăzută a amurgului, trăsura trecea pe drumul larg, pe sub sălcii bătrâne pline de mugurii vieții înnoite, mâțișori cenușii și lucioși. Deoparte și de alta se întindeau câmpii tăcute și crânguri pe care atâta de bine le cunoștea, pe care atâția ani, în copilărie, le cutreerase. Își aducea aminte de podul de piatră al pârăului Ermolia, sub care se scălda, cu prietenii de-o șcioapă, printre gâște și godaci; își aducea aminte de rătăcirile prin apă, de ezăturile de brazde, de goana după zvârlugi și porcușori prin albia secată... La fiecare pas se deșteptau amintiri și se simțea cu sufletul din ce în ce mai cald și mai plin.",
    "Se gândea, și icoane limpezi din trecut îi răsăreau, le vedea ca printr’un abur.",
    "La Crăciun, la Paști, era fierbere mare în gospodărie, ș’o veselie, ș’o lumină ca niciodată. Cucoana Anica, rumenă și voinică, umbla în toate părțile lucrând și pregătind; cuconu-Alecu, răsturnat într’un jâlț, fuma și se uita cu luare-aminte la mișcarea care-1 împresura. Se făceau mâncări reci, plăcinte, se pregăteau jamboane. Și iată și moș-Grigore venea de la Iași, încărcat cu de toate-cele. Scotea dintr’o buccea, pentru Vasile și pentru cel mai mic, Mihai, covrigi cu susan, de care nu se aflau în Vascani; pentru conu-Alecu aducea un săcușor de scoici, pentru cucoana Anica o cegă frumoasă, «aleasă de la hala cea mare...» Și Vasile cu frate-săru, mușcând din covrigi, se uitau ca la o minune la barba căruntă a lui moș-Grigore, la nasul lui coroiat adus spre gură, la gura lui plină de glume, cu buze subțiri, care când se deschideau parcă voiau să prindă vârful nasului... Bătrânii se puneau la sfat și moș-Grigore prindea să înșire vești de la Iași: novele. De obiceiu amintea de toți bătrânii morți pe care-i cunoscuseră amândoi pe vremuri. Și cuconu-Alecu cerca să-și aducă aminte de toți, și se gândea zâmbind la întâmplări din tinerețe. După aceia moș-Grigore își începea glumele. Curgeau ca dintr’un izvor. Și după ce mai bea câteva păhărele de vin bătrân, prindea să îngâne cântece vechi, pe când băeții îi țineau isonul. Fusese psalt multă vreme, «pe la 1840», și cânta pe nas, lungind pe a-a și pe i-i, și bătând tactul din cap.",
    "Și iată că cucoana Anica s’a stins ca o lumânare, și au venit Crăciunuri și Paști, și ea nu mai era, nu mai strălucea în bielșugul casei. Ea dormea, moartă în tinerețe încă, supt brazele de pământ. În urma eï rămase un fel de întunerec. Vasile își aduce aminte că în vacanțe se întorcea totdeauna trist acasă. Nu mai era veselie, nu mai era nici-o mulțămire. În amorțeala care venise, la sărbători, bătrânii dădeau din cap și-și aminteau de moartă. Vorbeau încet despre dânsa, cu o mâhnire care strângea inima. În urmă, când moș-Grigore a venit cu totul de la Iași, nourii de durere parcă se mai risipiseră; totuși sufletele nu-și veniseră deplin în fire...",
    "Calul mergea acuma la pas, prin răcoarea înserării. Birjarul obosise și-și scăpăta din când în când capu’n piept. De undeva, de departe, veneau sunete moi de tălăngi.",
    "Când intrară în târg, înnoptase. Lumini dese se aprinseseră în toate părțile. Vasile Negrea se simți îndată altul printre dughenile vechi boerești, de zid gros, ca niște cetățui, și printre căsuțele scunde, care-i păreau că trăesc, îl privesc și-1 cunosc. Oameni liniștiți treceau vorbind prin întunerec, căruțe suiau la deal înnaintea birjei, și clopotele cailor sunau melancolic în noapte. — Iată cișmeaua veche, cu gură de leu, iată havuzul rotund pe colacul căruia se juca în copilărie, iată vechiul parc boeresc, iată curțile dărâmate, iată și Ulița-Mare!",
    "«Mână mai repede, jupâne!»",
    "Birjarul tresări și ridicî capul:",
    "«Ha? Am ajuns... Unde tragem?",
    "— Mergi până în cesalt capăt al târgului.",
    "— Unde?",
    "— La Negrea...",
    "— Știu, cum nu... Și Ovreiul se aplecă îndărăt și privi cu luare aminte la Vasile. Aha! zise el vesel, tot am bănuit eu așa-ceva. Matà ești feciorul lui cuconu-Alecu...",
    "— Mă cunoști? întrebă Negrea.",
    "— Cum nu? cum să nu te cunosc, cucoane Vasilică! Doar eu sânt Ștrul birjar... Dumneata nu-ți aduci aminte de mine?...",
    "— Cum nu, răspunse tânărul, îmi aduc aminte...»",
    "Birjarul își învârti biciul pe de-asupra capului și răcni iar:",
    "«Dio! hi! hi, mai repede, Rusca!»",
    "Și pe când calul, ajuns în vârful dealului, smuncea birja și pornea în trap, Ștrul își întoarse iar îndărăt obrazul bărbos:",
    "«Ai să faci așa o bucurie lui cuconu-Alecu... Eu te cunosc... Erai așa mititel... De câte ori n’am mers eu cu mamaia matale la Siret, la scăldat!...»",
    "Dar Vasile nu-i mai băga în seamă vorbele. Iși simțea pieptul din ce în ce mai înfierbântat. Casele, locurile cunoscute, câte mai rămaseră, trecură repede. Iată, se arată și casa bătrânească, cu geamlâc, cu grădina din față. O lumină vie, prietenească, arde înlăuntru.",
    "Ștrul a oprit caii, Vasile a sărit din trăsură, bate în poartă.",
    "Un câne se repède hămăind; apoi deodată tace și se sue cu labele de dinnainte pe portiță, dând din coadă. Negrea șoptește mișcat:",
    "«Măi Turmei... măi Turmei!...»",
    "Ușa de la coridor se deschide și un băețandru ese. Pășește până la poartă, se apleacă, se uită de-aproape, și dintr’odată se întoarce la fugă în casă, răcnind:",
    "«Bădia! bădia!»",
    "Și îndată se aud strigăte vesele, zgomote, uși trântite. Bătrânul cuconu-Alecu ese întâiu, pe urmă moș-Grigore, după ei moș-Costache și mătușa Smaranda. Toți ridică mânile; Vasile se simte strâns, îmbrățișat, și lacrimi îi năvălesc supt pleoape. Până și Turmei, plin de bucurie, dă năvală și i se sue cu labele pe piept.",
    "Jupân Ștrul aștepta pe capră cu bucceaua lui «cuconaș Vasilică» pe genunchi și părea și el foarte mulțămit, privind învălmășeala și ascultând schimbul grăbit de vorbe înduioșate.",
    "«Cucoane Alecule... și eu l-am cunoscut îndată... măcar că s’a făcut așa voinic...»",
    "Apoi, după ce învârti biciul pe deasupra capului și pleacă încet cu calul lui ciolănos, după ce toți se treziră în casă în lumina lămpii, rămaseră privind unul la altul cu ochi plini de lumină și cu gurile dintr’odată amuțite. Erau încă nedumeriți, așa de mare le era bucuria și așa de grabnic se petrecuseră toate.",
    "Apoi încet-încet limbile se dezmorțiră. Prinseră a vorbi mai liniștit. Vasile se simțea învăluit ca de o căldură de dragoste: toți erau cu ochii ațintiți la el.",
    "Și bătrânul Negrea zise:",
    "«Ei, ce mai faci tu, dragul tatei?... Ți-o fi fiind foame și sete... Smarandă, ia dă fuga și adă ceva băiatului să guste... Și tu, Costache, ia o cană și te coboară în pivniță...",
    "— Ce-i drept, de dimineață n’am mâncat...» șopti băiatul.",
    "Cât ai bate’n palme veni friptura și sticli în lumina lămpii cana cu vin... Și Vasile prinse a mânca. Vorbea și mânca. Din când în când bătrânul îi umplea păharul cu vinul profir:",
    "«Așa vin n’ai băut tu, băete, pe unde-ai fost. Hai, dă-1 de dușcă!...»",
    "Era lumină în toți ochii și tremur în toate glasurile. Moș-Grigore își mângâia barba căruntă și întreba cu mare luare-aminte despre cele mai neânsemnate lucruri, iar cuconu-Alecu, cu mânile pe brațele jâlțului și cu un zâmbet bun în barba rotundă albă, asculta, dădea din cap, și punea și el în răstimpuri câte doo vorbe, după care întindea mâna spre cană, ori spre pâne:",
    "«Uite vin, uite pâne... la și mânâncă...»",
    "Și Vasile spunea o mulțime de lucruri. Între altele vorbi și despre colonel, «când a vrut să-i dea patru zile de închisoare», și despre maior, «când i-a zis: Brava! tu ești, băete, cel mai bun trăgător...» Și l-a întrebat cum îl chiamă și al cui e. Și când a aflat că tatăl e pensionar, judecător, i-a zis: «domnule Negrea...»",
    "Vorbi și despre lucruri mai puțin însemnate. Bătrânii zâmbeau, ori râdeau, bătându-se cu palmele peste genunchi. Mai presus de murmurul și râsul lor gros se înnălțau hohotele tinere ale lui Mihai. Iar din prag moș-Costache și baba Smaranda priveau cu ochi mari, clătinau din cap și scoteau din când în când strigăte scurte de mirare.",
    "Într’un răstimp de tăcere, cuconu-Alecu zise:",
    "«Ce bine-are să-i pară lui Andrieș când o afla c’ai venit!»",
    "Moș Grigore adăogi:",
    "«Să vezi ce mare și ce frumoasă s’a făcut Tinca!...",
    "— O știu de anul trecut...» răspunse Vasile, ducând încet păharul la gură.",
    "Oboseala îl ajungea și ochii i se turburaseră. Totuși mai închinî de câteva ori cu bătrânii și stătu pe scaun până târziu, spunând, cu râsete tari, cu ochii licăritori, «istorii din miliție.»"
  ],
  "2": [
    "A-doua-zi s’au sculat toți des-de-dimineță.",
    "Cuconu-Alecu voi numai decât să arate «reparațiile» făcute; și eșiră cu toții prin ogradă. În fața unui șopron se opriră și bătrânul începu să lămurească băiatului cât l-au costat grinzile, cât scândurile, cât șindrila. De unele amănunte nu-și aducea bine aminte și se întorcea spre prietenul lui:",
    "«Nu-i așa, Grigore? Mi se pare că am dat unsprezece franci și jumătate...",
    "— Da, îmi aduc bine aminte, răspundea moș Grigore; încă Românul cu mare greutate a lăsat din preț...»",
    "În grădină a prins a număra pomii noi:",
    "«Iaca, ici am pus doi persici... Iaca, mărul de colo l-am hultuit când te-au luat în oaste. De-acu trebuie să rodească...»",
    "Ici erau agrișe, dincolo pomușoară, mai încolo doi curpeni de viță, tot lucruri noo, pe care Vasile nu le știa. Și bătrânul mergea înnainte și arăta, după el pășea băiatul, veneau apoi moș Grigore și Mihai, iar Turmei era pretutindeni, sărea, lătra voios și fâlfâia din coadă.",
    "«Bădie Vasile! strigî deodată Mihai; să vezi, am învățat pe Turmei să apuce pe Jidani de fundul pantalonilor... Să vezi ce frumos! Odată —hap! și Jidanul: oi!, și numai se lasă la pământ, iar Turmei se’nvârte hămăind în jurul lui, dar de mușcat nu mușcă...",
    "— Mare ștrengar! zise râzând cuconu-Alecu. Iaca s’a închis liceul ș’a venit cu doo săptămâni înnainte de vacanță acasă, dar numai de pozne se ține!»",
    "Iar moș-Grigore râdea de se prăpădea, bătându-se cu palmele peste genunchi:",
    "«Frumos! hah! foarte frumos!... Să vezi... eh-eh-eh-eh! când zice: Pil!, Turmei s’a și repezit... ah-ah-ah-ah!...»",
    "Mai mult nu putea zice și lacrimile-i curgeau pe barbă. Toți se opriră și începură a râde, întăiu mai încet, pe urmă tot mai tare, mai nestăpânit, pe când Turmei sărea lătrând în jurul lor.",
    "Și’n larma aceasta de râs mare, intrî pe portița grădinei cuconu-Andrieș.",
    "«Hei! strigî el. Oaspeți noi! Brava! Bine-ai venit! Da’ ce-i mă rog atâta râs?...»",
    "Pe când scutura cu dreapta mâna lui Vasile, ceilalți, foarte veseli, istoriseau iar năzdrăvăniile lui Mihai. Și iar începu un râs nestăpânit.",
    "«Știu... știu... grăi cuconu-Andrieș. Cum e Turmei așa-i și Mihai; se pricep amândoi la șolticării de-acestea...»",
    "Cinele parcă pricepea că e vorba de el. Se oprise, negru și cu lustru ca păcura, și privea la stăpâni cu doi ochi așa de deștepți, parcă numai glasul îi lipsea.",
    "«Ei cum te mai lauzi? ce-ai mai făcut? întrebă bătrânul Lunceanu.",
    "— Bine, zise Vasile Negrea răsucindu-și mustăcioara castanie. Oastea a fost un hop mare: l-am trecut și pe ăsta...",
    "— Adevărat. De-acuma te-așezi, te domolești și te faci băiat cuminte...»",
    "Vasile își întoarse ochii căprii într’o parte și răspunse zâmbind:",
    "«Apoi eu totdeauna am fost cuminte...",
    "— Cum nu, cum nu? răspunse bătrânul, ne cunoaștem noi bine; erai numai de-o șchioapă când îmi săreai pe genunchi și m’apucai de barbă... Pe-atunci trăia și biata Sevastia, Dumnezeu s’o erte! — Cum trece vremea, frate, urmî el întorcându-se spre ceilalți doi bătrâni. Uite, mai eri era un ghem, ș’acuma-i coșcogeamite bărbat cu mustață...»",
    "Incepură a vorbi cu ochi plini de lumină despre lucruri vechi, răscolind amintiri. Și Vasile se simțea tot mai bine, cu sufletul tot mai cald. Se uita la barba albă și rotundă a tatălui său și la ochii verzi plini de lumină; la barba popească, căruntă a lui moș-Grigore și la nasul lui coroiat; la bărbuța «ca a lui Cuza» a lui cuconu-Andrieș, la obrazu-i roș ca gotca, și la sprâncenele-i tufoase în care licăreau ochii plini de bunătate și prietenie, totdeauna parcă într’un painjeniș de lacrimi. Se plimbau, se opreau vorbind, iar porneau, pe drumușoarele cu nisip ale grădinei în care mugurii plesneau sub grămădirea vieții. Colții de iarbă înverzeau o pajiște întreagă pe ici, pe colo, la cotituri, buchete de zarnacadele se înnălțau albe ca zăpada, strălucind în soarele dimineții.",
    "Cerul era limpede și albastru ca sineala. Fumurile târgușorului se înnălțau drept în sus. Glasuri amestecate și înnăbușite, țipete, veneau din împrejurimi. Prin lumina albă trecu în zigzaguri repezi un fluture roșu.",
    "Deodată bătrânul Lunceanu zise vesel:",
    "«Iaca, vine și fetița...»",
    "Domnișoara Tinca intrase în curte și acuma venea repegior spre grădină. Era îmbrăcată într’o rochie de coloarea toporașului, obrazul alb cu ochii albaștri strălucea ca într’o cunună în părul bălaiu buclat și ridicat în jurul conciului din vârful capului. Nu era frumoasă, dar ochii albaștri cu sprâncenele și genele negre îi luminau tot obrazul, și nimeni nu mai băga în seamă nasul cam mic și gura prea serioasă, tăiată puțin în jos la colțuri.",
    "«Bine-ai venit! zise ea cu un zâmbet limpede. Să fi văzut ce bucuros era tătuca când a auzit că te-ai întors!... Nici nu l-am putut face s’aștepte pân’ m’oiu îmbrăca.",
    "— Parcă eū puțină bucurie am? răspunse Vasile.",
    "— Cred, doar e un an de când n’ai mai dat pe-acasă. Toți erau îngrijiți.",
    "— Încă ce grijă! strigî cuconu-Alecu.",
    "— Ei, acuma toate s’au sfârșit... zise domol moș-Grigore. De-acuma trebue să jertfim un curcan gras pentru întoarcerea fiului pierdut.",
    "— De sigur! răspunse bătrânul Negrea. Cucoane Andrieș, azi să știi că te poftesc la masă! Îți spun drept că de mult n’am simțit așa bucurie. Anul trecut era, ce? un băiat. Uite-l, frate, cu mustață. Acù simt și eu că am flăcău!»",
    "Vasile porni înnainte cu Tinca. Voia să spue ceva, dar nu știa ce. La urmă, începu:",
    "«Și matà, domnișoară, te-ai făcut mare. Mai-mai să nu te cunosc...»",
    "Fata răspunse:",
    "«De ce? Nu cred să mă fi schimbat cu mult de anul trecut...",
    "— Ei, ba tot te-ai schimbat.",
    "— Bine, dacă susții, că m’am schimbat, nu mai stăruesc...»",
    "După un răstimp de tăcere, Negrea întrebă:",
    "«Altfel, pe-aici, baluri, petreceri?... Cum ai petrecut matà iarna asta?",
    "— Bine...",
    "— De sigur — ceva foarte natural! vorbi Vasile privind-o pieziș. Acuma a venit și vremea noastră...»",
    "Fata, zâmbind, voi să spue ceva. Negrea începu a râde:",
    "«Lasă, lasă, că știu eu!»",
    "Tinca își plecă ochii, iar Vasile, cu obrazul luminat de râs, privind-o, își răsuci vârfurile subțiri ale mustăților.",
    "Și vorbiră, după asta, despre o mulțime de lucruri neânsemnate. Negrea cu tot râsul lui, simțea oarecare sfială lângă fata pe care o găsea așa de mare și așa de serioasă. Totuși voia-bună din jur îi cuceri repede, aprinse privirile Tincăi, domoli râsetele lui Vasile, și întâmplările copilăriei se întoarseră, chemate de glasuri mișcate, îi învăluiră cu farmecul unor cântece vechi.",
    "Și vremea trecea, văzduhul se umplea de valuri de lumină și căldură. La rădăcinile stâlpilor zăplazului eșeau în grămezi roșii, ca niște stropi de sânge, cele dintăiu gângănii vacile-Domnului. Era în aer un miros dulce de primăvară bogată, și prin lumina orbitoare veneau zgomotele împrejurimilor ca ceva neobișnuit, ca murmurul unei vieți cu totul noo, atunci isvorâtă din pământ.",
    "Bătrânul Negrea zise deodată:",
    "«Știți ce? Până ce-o fi masa gata, să mergem să ne plimbăm o leacă.",
    "— Cum nu ? zise Lunceanu. Dar tu, fetițo, ce hotărești?",
    "— Merg. Mă duc să-mi pun pălăria...",
    "— E într’adevăr o zi foarte frumoasă...» zise Vasile uitându-se la fată.",
    "După ce Tinca se întoarse cu o pălărie împodobită cu buchete de toporași și cu un paltonaș subțire cenușiu peste rochia violetă, eșiră.",
    "Târgul avea numai trei uliți în lung: a Economului, a Ovreilor și Ulița Mare. Pe toate furnica lumea, ca niciodată. Copiii parcă se înmulțiseră, foiau în ușile deschise, prin care se vedeau femei în fuste colorate dereticând ori pregătind mâncarea. Când treceau boerii, tinerii înnainte și bătrânii în urmă, copiii își opreau răcnetele, femei și fete scoteau capetele pe uși ori pe ferestele pline cu oale de flori. Pe la fântâni cu roată așteptau băețandri cu cofele, și se certau argați și servitoare.",
    "Din când în când cunoscuți funcționari treceau, dădeau bună-ziua. Unii se opreau o clipă, se minunau, se bucurau de întoarcerea lui Negrea, mărturiseau că ziua e foarte frumoasă și treceau înnainte.",
    "Pe Ulița-Mare, Mihai citi tare firmele: La tigrul sălbatic, la dou cizmi roșie, Golzol-cordonier, și ceilalți râdeau, priveau pe oameni drept, se simțeau mai mari, mai puternici. Apoi trecură pe supt cumpăna rahatcei, eșiră în câmp la margine, în lumina mare a primăverei. Stoluri de paseri zburau vâjâind pe deasupra lor și se lăsau în ogoarele negre. Departe, supt o pâclă ușoară, se zăreau sate, în mijlocul cărora albeau bisericile, ca grămezi de omăt rămase din iarnă.",
    "La Fântâna lui Samson se opriră, intrară supt streșina ei, se așezară pe lavițele de lemn. Mihai scoase o ciutură de apă. Vasile și domnișoara Lunceanului începură a citi inscripțiile. Grinzile și stâlpii erau plini de iscălituri, de cugetări, de cuplete din Dorul inimei. Acolo stătură mult de vorbă, amintindu-și de întâmplări și de petreceri vechi. O clipă fu vorba și de cucoana-Anica; apoi cu toții tăcură. Se gândeau la țintirimul care prindea să se acopere de verdeață, la pământul care se zbicea în căldura primăverii și la ființa bună care trăise odată, zâmbise la soare și se bucurase de vieață.",
    "La întoarcere vorbiră mai puțin; Tinca, cam ostenită, mergea între cuconu-Andrieș și Vasile Negrea. Cuconu-Alecu și moș-Grigore vorbeau, cu glasuri încete, despre o afacere. Numai Mihai, tot vioiu, zvârlea din când în când câte-o piatră care zbârnâia pe drumul vânat, și după care Turmei alerga în copce.",
    "Masa era pusă și mătușa Smaranda aștepta cu pestelcă albă dinnainte, cu obrazul încrețit de un zâmbet bun. Cuconu-Alecu de la poartă strigî:",
    "«Smarandă !... fript curcanu’, fript?",
    "— Sărut mâna, cucoane-Alecule, fript, parcă-i o prăjitură!",
    "— Vin s’a scos?",
    "— Chiar acù s’a coborit Costache în pivniță...",
    "— Ei brava! brava! zise bătrânul frecându-și mulțămit mânile. Apoi se întoarse spre cuconu-Andrieș:",
    "«Cucoane Andrei! să știi că mi-ii foame strașnic!...",
    "— Te cred, te cred, răspunse bătrânul Lunceanu mângâindu-și țăcălia. Mie mi-e și foame, și sete! Am făcut o plimbare bărbătească... Ce aer, domnule, ce miros vine de la ogoare!... Dar fetița ce zice? — a cam ostenit...» Și cuconu-Andrieș întoarse spre Tinca fața-i roșie, cu privirile umede. Apoi adăogi, înduioșat :",
    "«Atâta avere și dragoste mi-a mai rămas pe lume!...",
    "— Da’ pe noi unde ne lași, cucoane- Andrieș?» întrebă moș-Grigore.",
    "Lunceanu, în loc de răspuns, oftă și sărutî fata pe frunte, după aceia se trase înnapoi și se uitî la ea ca la un odor de mare preț: era rumănă la față și cu ochii albaștri licărind în lumină. Vasile se uita mirat la ea. Vibrând așa de vieațî, și așa de însuflețită n’o văzuse niciodată; iar rochia violetă, pălăria ștrengărească și mănunchiurile de toporași o prindeau minunat, cum nici nu băgase el de seamă dintru’ntăiu.",
    "«Să mergem la masă!» zise cuconu-Alecu. Și intrară cu toți în casă.",
    "Vasile se simți iar împresurat de bunătate, pe când mâncarea venea și vinul curgea în păhare; ochii tuturor erau îndreptați spre el, când vorbea, și păharul niciodată nu-i rămânea deșert. Între bătrânii aceia simpli, cu sufletele pline de iubire, se simțea în adevăr ca într’un colț de vieață noo. Și i se părea că a rămas departe tare în urmă traiul aspru al căzărmei, cu petrecerile gălăgioase și micile ticăloșii zilnice. Acuma vedea bine că viețuise trei ani într’o lume cu totul deosebită, care-i plăcuse și-l încântase odată, dar de care în clipa aceia nu-i părea de loc rău."
  ],
  "3": [
    "Bătrinii, în târgușorul acela liniștit al Vascanior, duceau o vieață foarte pașnică.",
    "De-obiceiu se sculau dimineață tare, după ce treceau nopțile viforoase și viscolele ernii și intrau în primăvară. Moș-Grigore și cuconu-Alecu eșeau în ogradă, se duceau și cercetau paserile, purceii, și priveau cu luare-aminte toate atenanțele; după aceia treceau în grădină. Acolo se sfătuiau asupra pomilor și asupra florilor. Când se înturnau în cerdacul larg cu geamlâc, cafeaua era gata: o aducea mătușa Smaranda în doo cești mari, pe-o tablà veche, pe care era zugrăvită o Turcoaică frumoasă râzând și arătându-și dinții albi. Bătrânii își răsuceau câte-o țigară, o așezau tacticos în țigaretă, o aprindeau, dădeau drumul unui val cenușiu de fum pe nas, ridicau ceașca la gură și sorbeau odată adânc, cu ochii măriți și cu sprâncenele ridicate. Prindeau apoi a vorbi despre întâmplări neânsemnate. Tăceau câte-un răstimp, după aceia unul parcă tresărea, deșteptat de o aducere aminte, și se întorcea spre cesalt c’o întrebare domol rostită.",
    "Soarele încălzea tot mai tare dimineața; pe dinnaintea porții începeau a trece femeile cu lapte ori săteni cu căruțele încărcate. Târgul prindea să se deștepte și să fumege prin hogeagurile leproase. Cucoșul cânta în ogradă în mijlocul cetei de găini; gâștele și rațele găgăiau și măicăiau cerându-și grăunțele.",
    "Bătrinii se pregăteau să iasă «în târg». Moș-Costache își căuta panerul, își îndesa bine pălăria în cap și se lua cu pași scurți după boeri. Totdeauna era bărbierit și cu părul pieptănat lins și retezat drept, după ceafă. Treceau pe ulița mare, pe dinnaintea crâșmelor și dughenelor deschise. Negustorii, așezați pe scaune dinnaintea ușilor, se sculau plecându-se înnainte și-și ridicau deasupra capului cușmele ori tichiile negre:",
    "«Cu plecăciune...",
    "— Buna-dimineață, buna-dimineață!» răspundeau bătrânii.",
    "În piață, se întâlneau cu cunoscuți: cu primarele, cu subprefectul, cu ajutorii, cu «magistrații noi» ai târgului; se întrebau de sănătate, vorbeau despre vreme și făceau și câte-o leacă de politică.",
    "Acolo, în târgușor, n’aveau nici-un casino, în care să se poată întâlni cu toții în lungile după-amiezi. Singurul loc unde puteau vorbi câte puțin era prăvălia domnului Trifanov, cel mai subțire negustor din târg, unde aveau plăcerea să vadă și pe madam-Trifanov, «o femee cu totul deosebită». Altfel, articolele cele mai grele și veștile cele mai minunate ale gazetelor de la București le descoseau, le frământau dimineața, când se întâlneau cu toții în piață, între baratca măcelarului și grămezile de legume ale Bulgarilor. Și totdeaunai despre căderea guvernului, pe care zilnic o prevesteau articole fulgerătoare, și, deși unirea între toți era desăvârșită, erau clipe când se priveau cu neâncredere, când vorbeau cu îngrijorare, cu teamă că se va dărâma peste ei baratca, pe care cu atâta sudoare a frunții o înjghebaseră.",
    "În toate aceste «politicale» bătrânii lăsau să cadă disprețul lor pentru vremurile noo. Ei erau Cuziști, și citeau cu mirare și cu indignare faimoasa gazetă a lui Beldiman, care pe-atunci bătea cu pietre în toate părțile, — o citeau și zâmbind, arătând-o, bătând-o cu palma, dovedeau tuturor celor mai tineri că «iaca, țara dumneavoastră se duce de râpă...»",
    "După ce târguiau, făcând astfel politică, bătrânii se întorceau pe ulița cealaltă, a Economului. Se întâlneau cu grămezi de băețași slăbuți și zdrențeroși, cu șepci în cap, duși spre școală de belferi cu fețele necăjite și gânditoare. Se auzeau ciocanele înnăbușite ale cizmarilor, duruiturile grele ale mașinilor de cusut în croitorii. Ovreici cu copiii în brațe se zoreau vorbind unele cu altele trăgănat și clătinând din cap, ca-și-cum spuneau lucruri foarte triste. La ferestre, fete plecate asupra cusuturilor ridicau fețe palide cu ochii negri.",
    "Funcționari tineri treceau grăbiți:",
    "«Am onoare să vă salut, cucoane-Alecule; cu plecăciune, cucoane Grigore!",
    "— Buna-dimineață... Te duci la slujbă, ha? la slujbă!",
    "— Da. Ce să facem și noi?»",
    "Aproape de casă, cătau din ochi pe cuconu-Andrieș: totdeauna era în cerdac, fumând, cu capul gol alb, tuns scurt.",
    "«Ce mai faci, cucoane-Andrieș?",
    "— Bine, m’a alungat fetița din casă. Acù deretică... Ce gospodină, domnule!...",
    "— Da’ după masă facem preferansul?",
    "— Facem, cucoane, cum nu, — obiceiurile nu se strică...»",
    "Pe fereastra deschisă eșea o clipă, zâmbitor, capul domnișoarei Tinca, îmbrobodit cu grimeluță albă mărginită de horbotă.",
    "«Salamaleicum, dudue! striga moș-Grigore, ducându-și dreapta la piept, la gură, la frunte, și întinzând-o apoi înnainte, într’un gest larg.",
    "Fata răspundea dând din cap veselă între fuxiile, fetițele și rozetele din fereastră, apoi dispărea, pe când cuconul Andrieș tot sta cu ochii ațintiți spre locul unde răsărise lumina ochilor lui.",
    "«Și azi ce ai de gând să mai faci, cucoane-Andrieș ?» întreba bătrânul Negrea.",
    "Lunceanu se întorcea :",
    "«Apoi cred că o să mai es o leacă la aer curat... Mă duc să văd ce mai fac grânele, rapița... Obiceiuri vechi, cucoane, ce să-i faci? Măcar cu-atâta mă mai iau, — de când toate s’au dus ca luate de apă...",
    "— Așa-i, frate! răspundea cuconu-Alecu. Cred că anul acesta are să fie bielșug.",
    "— Poate-a da Dumnezeu!» ofta bătrânul Lunceanu.",
    "De obiceiu cuconu-Andrieș nu mai eșea să vadă grânele și rapița, ședea mai bine acasă, să-și privească fetița gospodărind. Ceilalți doi intrau în ogradă, «se făceau comozi», treceau în grădină și de-acolo, peste gard, schimbau iar câteva vorbe cu bătrânul Lunceanu.",
    "În lumina din ce în ce mai albă a zilei, veneau parcă mai obosite deosebitele zgomote ale târgușorului. Când și când izbucneau răcnete tari de femei, ca în depărtare, la care răspundeau țipetele subțiri ale copiilor. Une-ori doo cumetre se certau și glasurile lor mânioase duruiau fără întrerupere un răstimp. Căruțe goale treceau huruind, și la poduri bubuiau adânc o clipă.",
    "Aproape de amiază, colțul acela de târg se deștepta. Venea Reb-Ițic. Glasul lui de departe se auzea ca o talangă. Copiii și femeile eșeau în praguri; și moșneagul, subțire și slab, îmbrăcat în strae «evropenești», înnainta mânios, cumpănindu-se ușor. Își îndesa când și când pălăria ruptă în cap și se uita urât la cei cari-1 împresurau. Apoi se oprea, ridica pumnii spre casa lui Bercu, croitorul din colț, și prindea a răcni românește, lucru pe care numai la beție îl făcea.",
    "«Ce! ți-am împrumutat cinciizeci de franci! unde-s? Așa face un meseriaș de-treabă? Să fiu eú dator, vând calul și plătesc, vând pe Balan și plătesc!... De ce nu-mi plătești și tu?... — și deodată izbucnea cu putere: Trădător! trădător! ești un trădăthor!...»",
    "Iși dădea mânios un pumn în pălărie și trecea mai departe, c’o droae de copii după el. În urmă, Bercu de obiceiu lămurea pe bătrâni, venind cu straiul pe care-1 cosea, până în mijlocul drumului:",
    "«La noi om să bee așa, nu se află... Reb-lțic a fost marinar și de-atuncea bea rachiu și strigă «trădător !» În fiecare zi bea; își dă și pânea pe rachiu... De-acú are să se ducă cu Balan la apă...»",
    "Și într’adevăr, Reb-lțic trecea după un sfert de ceas înnapoi, mormăind mânios și trăgând după el de căpăstru pe Balan. Calul îl urma cu capul plecat, alb, nalt și slab, cu doi ochi mari, adânci și plini de tristeță.",
    "După masă, bătrânii deschideau ferestrele geamlâcului, își beau cafeaua și se lăsau alene în jilțurile moi. Cuconu-Alecu prindea să citească gazeta cu glas încet, ținând-o departe cu amândoo mânile. Glasul lui umplea cu un mormăit domol coridorul. Une-ori se oprea, scotea un strigăt scurt de mirare și bătea în hârtie cu dosul palmei:",
    "«Da’ bine, frate, se poate una ca asta? Nu mai este dreptate pe lume? Uite, doar e scris negru pe alb...» Și iar prindea să citească înnainte, mormăind ușor.",
    "Moș-Grigore, la scurtele mânii ale lui cuconu-Alecu, ridica puțin capul și-l privea peste ochelari; une-ori murmura: Poftim!, apoi iar se lăsa asupra foițelor de hârtie așezate pe genunchi. Cu un condeiu vechiu, negru, gros la mijloc și subțire la capete, trăgea chirilice groase în rânduri strânse. Pe foile acelea de hârtie bătrânul însemna multe lucruri: observații asupra vremii, rețete de mâncări, prețurile grânelor, leacuri vechi pentru felurite boli, și multe altele. La răstimpuri mari înnălța capul și-și scotea ochelarii:",
    "«Cucoane-Alecule, îți aduci aminte de Visarion?»",
    "Iar cuconu-Alecu dădea la o parte gazeta și prindea să râdă, înveselit de amintirea veche. După Visarion venea altcineva, și altul, — un larg trecut, în care se arătau ființe o clipă deșteptate la lumină, și care curând se cufunda iar în pacea lui.",
    "Cuconu-Andrieș intra la vremea asta pe portiță. Venea încet și se așeza în jâlț, la locul lui. Și după ce potriveau la mijloc măsuța rotundă, scoteau din săltăraș cărțile, și prindeau să joace preferansul rusesc. Glasurile lor domoale numărau, rosteau numiri obișnuite, și cărțile plesneau ușor pe lemnul negru al măsuței. Fumul țigărilor îi învăluia în nourași albi, cari pluteau, se desfăceau și se strecurau în șuvițe abia văzute pe ferestrele deschise.",
    "Câteodată venea și Tinca. Se așeza pe un scăunaș alături; în pacea care-i împresura, lucra la o horbotă, ori scotea flori pe-o bucată de pânză, înșirând cu acul mătăsuri colorate. Une-ori ridica ochii și rămânea privind înnainte ca într’un vis, cu gândul și cu inima la lucruri noo, care începeau să o ispitească și să o farmece.",
    "Spre seară veneau mirezmele grădinii în adieri ușoare. Zgomotele din împrejurimi, un răstimp deșteptate, se potoleau. Un ariston cânta undeva departe; apoi, când amurgitul își cobora umbrele, tăcea.",
    "În zilele ploioase bătrânii se strângeau în casă. Vorbeau despre multe lucruri, deșteptând vieața trecută. Odăile cu mobile vechi lustruite erau cufundate în liniște; cadrele din pereți se vedeau ca într’un painjeniș de fum; pendula însemna clipele rar, rar, ușor. Apoi bătea ceasurile cu sunete de-abia auzite, adânci, tremurătoare. Afară ploaia curgea prin lumina scăzută, livada umedă licărea întunecos, oameni înfășurați până peste cap în haine ude treceau pe drumul umplut de apă cu un râu.",
    "Apoi veneau iar zile frumoase și bătrânii eșeau la soare. Monotonia vieții lor era întreruptă numai de ședințele de la primărie, unde bătrânul Negea se ducea să se așeze pe scaunul de consilier comunal, și de zilele de lucru în curte și în grădină.",
    "După venirea lui Vasile, traiul lor nu se schimbî întru nimic. Doar în câteva zile la început mesele se prelungiră în închinări de pahare, și după-amiezile fură petrecute în sfaturi care se întindeau până în seară.",
    "Băiatul se simți foarte bine o bucată de vreme în vieața aceasta de odihnă; apoi tinereța lui ceru lucruri noo; începu a-și cerceta unii din prietenii vechi la primărie, la subprefectură, la judecătorie sau la Trifanov. Acolo se mai înviora între păhărelele de vin și discuțiile de multe ori aprinse ale funcționarilor. Privea spre madam Trifanov, privea spre mânile care se zbăteau, spre bărbile care fluturau, ridica și el păharul de vin, ciocnea și se simțea mai ușurat parcă.",
    "Seara se întorcea vesel și cu gust de vorbă. Dinnaintea casei lui Andrieș nu se oprea, doar își lua pălăria din cap în fața domnișoarei Lunceanu, cu un zâmbet de mare prietenie. Fata, cu o undă de roșață în obraji, se trăgea repede de la fereastră; iar Vasile, din mers, mai întorcea odată capul spre fereastra ei, zâmbind."
  ],
  "4": [
    "Într’un rând, spre seară, pe când cuconu-Alecu și moș-Grigore stăteau, ca totdeauna, în cerdacul cu geamlâc, Vasile veni acasă mai vesel ca de-obiceiu.",
    "Se opri în fața bătrânilor, zâmbind, și întrebă, răsucindu-și cu dreapta sfârcul mustății:",
    "«Ce mai faceți?»",
    "Bătrânii își conteniră vorba și-și ridicară privirile spre tânăr:",
    "«Bine, răspunse cuconu-Alecu. Vorbeam că mâni ani consiliu la primărie. Zice că vor să facă iar o ispravă noo... Eu nu știu! Dumnezeu să-i înțeleagă ! Da’ tu pe unde-ai mai fost?»",
    "Vasile se așeză pe-un scaun:",
    "«Hm! zise el, m’am abătut pe la Trifanov... M’am întâlnit acolo c’o mulțime de funcționari...",
    "— Da, grăi moș-Grigore, au luat un obiceiu: se duc acolo ca la o cafenea...",
    "— De ce ca la o cafenea ? răspunse Vasile. Beau câte-un ceaiu, citesc câte-o gazetă și-atât... Te mai iai. Ce să faci altceva într’un târgușor pustiu? Trifanov, nu-i vorbă, e cam așa, cam prost, — dar nevastă-sa e o femeie foarte deșteaptă...",
    "— Am auzit că știe franțuzește... îngânî moș-Grigore.",
    "— Da, foarte deșteaptă... adăogi Vasile, și-și răsuci iar mustața, pe gânduri.",
    "— Ei, și ce-ai făcut acolo?» întrebă bătrânul Negrea, zâmbind.",
    "Tânărul prinse a râde :.",
    "«Ce să fac? A venit primarele... Eram eu, grefierul și câțiva de la primărie... Și ne-a cinstit c’o leacă de vin... Dar halal vin! Pe urmă am mai stat de vorbă. Nițică politică, știi... Zaharia primarele întreabă: Ce se mai aude, frate? Zice că guvernul — greu, greu! Și dă de dușcă un păhar. Pe urmă iar ciocnim: Da’ cu Lascar Catargiu ce s’aude? —Bine, mersi! zice madam Trifanov.—A fost un râs!... Deșteaptă fnmee, madam Trifanov! Chiar ea a spus: Eu am meritat altă soartă...",
    "— De asta așa-i. A făcut rău Lipovanul c’a luat-o. Trebuia să-și ia o femee ca și cea dintăiu: fără carte și gospodină. De ce-a luat-o pe asta? și încă văduvă, femee trăită, ce crezi? Știe ea cum să-l poarte de nas. Dacă-și lua o Lipovancă dintr’ale lor, nu era mai bine? Iaca, s’ascultați vorba mea: dacă n’a prăpădi dugheana, să nu-mi ziceți pe nume...»",
    "Vasile prinse iar a râde:",
    "«La urma urmei are vin bun, asta-i, — și-i bine că mai ai unde te întâlni cu cineva și schimba o vorbă...",
    "— Bine, pe de-o parte așa-i!» răspunse bătrânul.",
    "Urmî un răstimp de tăcere. Baba Smaranda trecu încet în odăi, ca să aprindă lămpile.",
    "Deodată, Negrea zise cu veselie:",
    "«Ba și matà, tată, ai mare dreptate. La bun capăt n’are s’ajungă Trifanov. Să-l vezi cât de umilit umblă în jurul ei, în niște strae slinoase, parcă-i un băiat în dughiană, iar ea pieptănată și gătită ca o cucoană...",
    "— Nu spun eū?...",
    "— Apoi da, — și numai ce-auzi: Nicalai, dă cafea de colo: Nicalai, dă zahar de dincolo... Nicalai în sus, Nicalai în jos; și el tace, posac și trist, parcă i s’au înnecat corăbiile...",
    "— Vra să zică pricepe el ceva...",
    "— Cum să nu priceapă, săracul?.. Până ce-a ajunge mai rău... să știe tot satul și să nu știe bărbatul...»",
    "Amândoi bătrânii începură a râde tare, bătând din palme.",
    "«Ei, bată-te norocul să te bată, băete! zise cuconu-Alecu; că tare mai ești poznaș...»",
    "Tânărul prinse a vorbi apoi iar despre cele ce se spuseseră la tejgheaua plină de vin și de păhare, unde madam Trifanov mărturisea, tremurându-și capul gătit, că a meritat altă soartă. Primarele a spus că e foarte ocupat și numai abătându-se pe acolo, «se mai distrează»; băeții vorbeau mai puțin, dar deșertau mai des păharele, cucoana zâmbea, și Lipovanul se uita pieziș de prin colțuri.",
    "După ce tăcu, rămase puțin pe gânduri, apoi căscă lung:",
    "«Îs cam ostenit. Tare-ași bea o cafea...",
    "— Spune-i Smarandei să-ți facă; nu-i mare lucru...",
    "— Lasă, nu-mi mai trebue. Mai bine mă duc să mă las într’un cot...",
    "— De ce nu mai stai? acuși e gata masa.",
    "— Apoi nu mi-i foame, am gustat niște icre și parcă nu mi-i tocmai bine...",
    "— Ei vezi, tot trebue să bei o cafea. Pe urmă t’ei odihni, dacă zici că te simți cam rău...»",
    "Tânărul nu răspunse. Bătrânii îl priveau cu grijă.",
    "Luminile târgului se aprindeau; pe uliță, prin întunerec, treceau umbre negre. Fanaragiul, moș Gheorghe Baciu, așeză scara la fânarul din fața porții, se urcî încet, scoase pămătuful aprins din felinărașul lui și aprinse lampa de sus. După ce se coborî jos, dădu cu ochii de boeri:",
    "«Sărut mâna, cucoane Alecule...",
    "— Bună-sara, Gheorghe, ce mai faci?",
    "— Ia și eu, cu fânarele...» Și luându-și scara pe umăr, porni înnainte târându-și cizmele mari.",
    "După ce rămaseră singuri, bătrânii multă vreme nu rostiră nici-o vorbă. Seara era tăcută; aburiri răcoroase veneau din grădină; în întunerecul cerdacului fânarul de la poartă arunca o lumină slabă. Liniștea fu întreruptă numai de sosirea grabnică a lui Mihai. Copilandrul dădu năvală pe poartă; după el Turmei sărea în toate părțile, lătrând.",
    "«Unde-ai fost, voinicule? întrebă zâmbind bătrânul Negrea.",
    "—Am fost la Busuioc, răspunse repede liceanul. Am jucat mingea și am învățat pe Turmei să facă aport...»",
    "Și acolo, în ușă, cu ochii mari, calzi, prinse a-și istorisi cu de-amănuntul petrecerile, într’o grabă fierbinte de vorbe.",
    "«Mai încet, mai încet, șopti cuconu-Alecu, lui bădie-tău nu i-i tocmai bine, se odihnește o leacă...",
    "— Ce are? întrebă încet băiatul.",
    "— Nu știu, i-i cam rău. Du-te și vezi dacă-i gata masa...»",
    "Mos-Grigore tăcuse toată vremea. Negrea bătrânul se întoarse spre el și-l întrebă cu glas scăzut:",
    "«Ce stai așa, frate?",
    "— Mă gândesc și eu din ce să-i fi venit rău...",
    "— Lasă, nu-i nimica. Așa se ’ntâmplă câte-odată. Are și dreptate băiatul: se plictisește stând de geaba. Trebue să ne gândim mai serios la viitorul lui. — Ce vrai, nu-i obișnuit. O fi fost vinul prea spirtos...",
    "— De sigur, mormăi moș-Grigore. Altfel nu se poate. Băiatul e cuminte ca o fată mare.",
    "— De asta nu mă ’ngrijesc, frate. Neam de neamul meu tot oameni cum-se-cade au fost. Și băeții mei tot așa au să fie!",
    "— Așa-i, zise bătrânul Adam, cu pătrundere. Ce petrecere alta are într’un târgușor ca Vascanii?",
    "— Ei, Grigore, Grigore! șopti încet conu-Alecu; și totuși lumea se schimbă! Altfel era tineretul pe vremea noastră,—îți aduci aminte? Acù îndată face aripi și se zburătăcește...»",
    "Pași se apropiară. Bătrâna Smaranda se opri lângă geamlâc și bătu încet, cu un deget, într’o sticlă. Apoi zise domol:",
    "«Poftim la masă...»",
    "Bătrânii se ridicară din jâlțuri, eșiră încet din coridor, închiseră cu grijă ușa și se îndreptară spre sufragerie.",
    "A-doua-zi după amiază, la preferansul rusesc, cuconu-Alecu, care stătuse toată vremea gânditor, lo vorba despre căpătuirea băiatului.",
    "«Ce zici, cucoane Andrieș, băiatul trebue să-și aibă și el rostul lui...",
    "— Mai ales!... Degeaba nu poate sta. Doar e băiat deștept și din oameni cum-se-cade.",
    "— M’am gândit: poate se face loc în vre-o funcție, undeva... rosti pe gânduri bătrânul Negrea.",
    "— Sigur, cucoane, sigur. Să vorbim, să căutăm. Dacă n’om putea noi, cine-are să facă? Cred că și băiatul singur nu se simte tocmai bine când vede că stă așa, degeaba.",
    "— Adevărat, și el se gândește, răspunse cuconu-Alecu. Să vedem... La judecătorie nu se poate...",
    "— Nu, frate, acolo nu. Nici nu face!",
    "— Asta m’am gândit și eu. Mai degrabă la noi, la primărie. Mi se pare că notarul trece suplent la subprefectură...",
    "— Ei, asta să știi c’ar fi ceva potrivit! Cine face cărțile? Eu. Iți spun serios, cucoane, că ar fi minunat...»",
    "Bătrânul își mângâie bărbuța, își trecu pe supt mustățile albe degetul cel mare al mânii drepte și împărți repede cărțile. Pe cele rămase le puse de sus într’un colț de măsuță, iar pe cele pe care le ținea în mână, prinse a le descoperi încet, a le răsfira cu grijă, privindu-le de-aproape, cu luare-aminte.",
    "Deodată, în toiul jocului, moș-Grigore zise:",
    "«Da-da, trebue căpătuit și gospodărit băiatul!...",
    "— L-om și gospodări, răspunse cuconu-Alecu, trântind cartea pe masă.",
    "— Uite, frate, uite, frate!...» șopti bătrânul Lunceanu, ca-și-cum făcuse o mare descoperire. Apoi își încrucișă brațele pe piept și începu a se uita pe rând, când la un prieten, când la cesalt.",
    "Cuconu-Alecu, mirat de întârzierea care se făcuse, ridică capul de deasupra cărților.",
    "«Ce-i, cucoane Andrieș ?» întrebă el, scărpinându-se cu un deget în barbă.",
    "Bătrânul Lunceanu zâmbea:",
    "«Așa-i, frate dragă, să-1 gospodărim...» Și dintr’odată prinse a râde tare. Ceilalți doi prieteni părură a pricepe în sfârșit, și izbucniră și ei într’un hohot vesel.",
    "«S’a mai vorbit odată de așa-ceva..., zise moale moș-Grigore, dar atuncea fetița era numai de-o șchioapă...",
    "— Hei, cucoane, cucoane, un bunic bătrân ca mine trebue să se gândească la lucruri de-acestea, rosti Lunceanu dând încet din cap. Și cât de greu îmi vine să-mi închipui c’am să mă despart de ce mi-e mai drag pe lumea asta!...»",
    "Cuconu-Andrieș oftă adânc și-și trecu mâna peste frunte. Un răstimp, tustrei rămaseră gândindu-se, în tăcerea coridorului plin de soare. În lumina după-amiezii calde, un cucoș sări pe portița grădinii, bătu din aripi și-și trâmbițî veselia întinzându-și înnainte gâtul cu pene lucii.",
    "Într’un târziu, întors acasă, cuconu-Andrieș sta gânditor pe scaunul lui, lângă masă. Domnișoara Tinca aprinse lampa, o potrivi și o așeză înnaintea bătrânului. Lumina poleia mobilele negre, curate, cusăturile în mătăsuri de deasupra divanurilor și icoanelor ferecate în argint de pe peretele răsăritului.",
    "Fata se uitî lung la bătrân ; trecu la fereastră și lăsă perdelele, se întoarse până la ușă, o deschise și strigă cu glasu-i moale:",
    "«Mamă Ioană! poți aduce la masă...»",
    "După aceia își lo scaunul și se așeză pe el, alăturea de cuconul Andrieș. Întrebă încet:",
    "«De ce ești supărat, tătucă? Spune, ce ai?",
    "— N’am nimic, fetițo, răspunse bătrânul ridicând ochii și zâmbind.",
    "— Ba văd eu că ai ceva, cunosc eu...»",
    "Cuconu-Andrieș îi mângâiè întăiu părul bălaiu cu dreapta, apoi o apucă cu amândoo mânile de tâmple, îi apropiè capul, și o sărutî pe frunte cu dragoste.",
    "«Nu, fetițo, n’am nimic, — dar îmi ești prea dragă, asta e. Tu ești lumina ochilor mei!...»"
  ],
  "5": [
    "În ziua aceia, Vasile Negrea se sculă mai târziu; — era și sărbătoare: Blagoveșteniile. Se îmbrăcă pe gânduri, căscă plictisit de câteva ori, se pieptănă cu îngrijire în fața oglinzii și eși puțin prin grădină.",
    "Ziua era nouroasă și un vântișor umed venea de la miază-zi. Pomii dădeau drumul frunzelor în vârfuri verzi de săgeți. Pe țărna proaspătă se înnălțau ici-colo pâlcuri de zambile pline de clopoței fragezi; pe supt zăplaz, boboci sfioși de toporași se dezvăleau. Vasile se uita la toate pe gânduri.",
    "Vieața monotonă, aceiași azi, aceiași mâni începea să-l obosească. Vedea bine că toți se uită la el cu dragoste, toți umblă în vârful picioarelor când doarme, toți îl ascultă cu luare-aminte când vorbește; dar astea nu-i mulțămeau sufletul. În armată fiecare clipă venea cu grija ei și-l ținea pururea încordat, iar ceasurile de destindere la un păhar cu vin, răzbunările, aveau un farmec pe care o «cinste» obișnuită cu un prieten acum nu i-o putea aduce. Se gândi că trebue să facă ceva. Un om ca el, cu oarecare știință de carte, cu armata făcută, avea oarecum niște drepturi câștigate. O funcție bunișoară l-ar mulțămi; ș’atuncea, dacă s’ar ști asigurat, puțin i-ar păsa. — Ar veni apoi, după câțiva ani, ș’o însurătoare potrivită, — dar până atunci mai este vreme. Nici la ziua de mâni n’ai dreptul să te gândești, dar încă la anul ce vine... Nu e nevoe de atâtea planuri, —singure lucrurile au să-și urmeze cursul. În orice caz, despre asta ar fi bine să vorbească serios cu bătrânul. — I se pare ciudat asta. Cu cuconu-Alecu niciodată n’a stat la sfat despre lucruri însemnate. Las’ că nici n’a avut vreme; eri a fost copil, — azi s’a întors bărbat în toată firea. — Și, plimbându-se pe drumușoarele nisipite, cu mânile în buzunări, Negrea alunecî pe gândul spre o mulțime de lucruri deosebite. Prin minte-i treceau parcă luciri de-o clipă. Întoarcerea duioasă de la început; câteva plimbări, în zilele frumoase, prin târgușor și afară de rohatcă, până la fântâna lui Samson; convorbirile încete cu bătrânii la masă și după masă; cunoștințele noi și vechi peste care dăduse în prăvălia lui Trifanov; apoi madam Trivanov, o ființă așa de curioasă, o femee așa de deșteaptă, și care totuși cântărea marfa, încasa bani și dădea «cusur»! Ceva îl mânà parcă în fiecare zi spre ființa aceasta. Avea ea un fel de vino’ncoace când zâmbea, când te privea, când îți spunea cu foc un lucru, când făcea o glumă dându-ți un păhar de vin. Toți câți intrau în prăvălia lui Nicalai, pentru ochii ei intrau.",
    "Gândindu-se la ea, la privirile, la vorbele ei, Vasile zâmbea visător.",
    "Deodată tresări. Îl striga cineva. Bătrânii se întorceau din piață.",
    "«De ce-ai eșit așa, Vasile dragă? zise cuconu Alecu. E cam jilavă vremea, poți să răcești...",
    "— Ași! îs deprins eu cu așa-ceva! În manevre am dormit jos și după ploae.",
    "— Bine, dar tot trebue să te păzești. Ferească Dumnezeu de-o boală; atâta ne-ar mai trebui!»",
    "Tânărul trecu în ogradă. Indărătul bătrânilor, gros îmbrăcați și cu căciulile în cap, venea moș-Costache cu târguelile. Intr’un paner avea doi crapi negricioși cu străluciri gălbui.",
    "«Îs proaspeți, zise cuconu-Alecu, chiar acù i-a adus de la iazul Popricanilor Leizăr pescarul...",
    "— A! azi se mănâncă pește, așa-i! vorbi Vasile. Uitasem că azi îs Blagoveșteniile...",
    "— Da, sărbătoare, și o leacă de iarmaroc. E plin târgul de săteni. — Apoi iar se întoarse spre pești. — Îi vezi? Are să facă Smaranda un borș ca acela, ș’o mâncărică dulce, ceva strașnic! Iar pe unul are să mi-1 umple și are să-1 dea în cuptor. Știi ce bunătate? îți lingi buzele!",
    "— Bun, zise Vasile zâmbind, tocmai mâncarea care-mi place mie...»",
    "Intrî în casă, își lo pălăria și pardesiul și eși. Când trecu pe dinnaintea casei bătrânului Lunceanu, dădu cu ochii de domnișoara Tinca. Era în cerdac, într’o scurteicuță de vidră și cu grimeluță albă cu horbotă peste părul bălaiu. Scutura, c’o pânză curată, praful de pe ferestre.",
    "«Bună-dimineața, domnișoară...",
    "— Bună-dimineața», răspunse fata oprindu-se și lăsându-și în jos brațele. Apoi zâmbi cu prietenie: «Te duci să mai vezi târgul? E plin de oameni: s’aude de-aici cum fierb...",
    "— Da, mă duc să mă mai uit încolo și încoace... și zâmbi și el. Acasă chiar nici n’am ce face.",
    "— Sigur, plictiseala ușor vine...",
    "— Ce plictiseală? Ce plictiseală? Da’ matà nu te plictisești? spune drept! He-he! crezi că eu nu cunosc pe domnișoare?»",
    "Fata deveni serioasă:",
    "«Nu, eu nu mă plictisesc. Vieața noastră e mai strâmtă, trebue să te mulțămești cu puțin...» Apoi iar zâmbi: «Cam neguros astăzi...",
    "— Da, și cam umed. După amiază poate-a da soarele...» rosti Vasile, cu glasul dintr’odată scăzut.",
    "— Să dea Dumnezeu! Am o mulțime de flori care trebue să se deschidă...»",
    "Fața albă, ochii aveau o lumină blândă de râs.",
    "Lui Negrea i se părea curios că la început nu știa niciodată despre ce să vorbească, când se întâlnea cu prietena de odinioară a copilăriei lui... Cu toată «experiența», i se părea curioasă și sfiala pe care o simțea, teama de a nu spune o vorbă care să displacă domnișoarei. Avea ceva fetița lui cuconu Andrieș, o privire adâncă, plină de umbră câteodată, ca a copiilor fragezi rămași fără mame, și Vasile simțea o părere ușoară de rău după râsurile și jocurile ei de odinioară. Dac’ar fi găsit-o ca’n vremurile-acelea, poate i-ar fi părut mai bine.",
    "Curând intrî în zarva uliței mari, și gândurile acestea i se risipiră. Își făcea greu drum prin mulțimea deasă; se întorcea pe-o parte, despărțind în unele locuri șirurile cu cotul; uneori se oprea ca în fața unui zid. Crâșmele erau pline, un murmur adânc, o suflare zgomotoasă eșea prin ușile lor deschise.",
    "Prăvăliile erau înnoite; pe prăjini, în cue bătute afară, stăteau aninate toate soiurile de mărfuri pestrițe: piei de opinci, sumane, abale, cizme de fierării. În mijlocul unei roate de oameni, un cunoscător cerca fiarele unui plug; în altă parte, un negustor se bălăbănea cu niște femei: își striga prețul, se întorcea, le lăsa să se depărteze și le striga înnapoi. Oamenii, în sumane și cu cușme, foiau, se strecurau în șiraguri dese, grămădindu-se unii în alții. Și toți vorbeau, răcneau, se opreau o clipă, porneau iar, se strigau, pluteau într’un muget neântrerupt.",
    "În spre piață, locul se lărgea. Supt bolta vechiului rateș boeresc din capătul dughenilor de piatră, un coropcar își întinsese pe-o pânză mare toată marfa: jucării, mărgele, cercei, inele, și felurite podoabe eftene. În fața lui se opreau mai mult grămezile de fete, priveau lung, cu luare-aminte, apoi îndrăzneau să arate cu degetul un inel ori un șirag de hurmuzuri, pierdut printre celelalte grămăjui strălucitoare.",
    "În alt loc, guzgani albi, ori papagali cu penele zmulte scoteau din răfturèle planete, în care se spune norocul, câți ani trăești și ce numere să iai la loterie. O caterincă se tânguia cu jale într’o parte; la un pod, un cerșetor rumăn cânta cu mina întinsă, făgăduind raiul, creștinilor milostivi; alții se târau pe jos, prin mulțime, cu picioarele frânte, trăgându-se numai în mâni.",
    "Se auzeau negustori strigând în toate părțile: «Hai la pește proaspăt! Treizeci de bani oca de pește!» Unde te întorceai, urlau negustorii, cu niște mutre foarte amărâte, își înnălțau de-asupra capetelor probele de mărfuri și cântarele.",
    "Negrea se întoarse. Voi să intre la Trifanov, dar nu era chip. Prăvălia gemea de lume. De-abia putu răzbate în prag. De acolo zări pe cucoană vorbind neântrerupt cu cei din juru-i, sunând banii pe tejghea și dându-le drumul în săltar. Ea îl văzu, și fața pudrată, cu ochii mari și sprâncenele frumos încondeiate, se luminî într’un zâmbet dulce. Îi dete din cap și-i arătă numai din ochi necazul care o împresura.",
    "Vasile zâmbi și el, o mai privi odată pe deasupra capetelor, apoi se întoarse și se îndreptă spre casă. Soarele începea să se vadă prin pânza de nori, fără strălucire, ca o tipsie de argint.",
    "Îi era foame. Își aduse aminte de mâncările de pește și de vinul bun, bătrânesc, care-1 aștepta. Grăbi pașii. Innainte de a intra în ogradă, schimbî doo vorbe cu cuconu-Andrieș, care stătea, ca de obiceiu, în cerdac.",
    "«După amiază nu te duci nicăeri? întrebă bătrânul.",
    "— Nu cred, doar de s’a îndrepta vremea.",
    "— Mai bine șezi acasă, cucoane, — vin și eu și mai stăm de vorbă, mai bem un pahar de vin: tot e sărbătoare...",
    "— Bine. Dar domnișoara ce mai face?",
    "— Ce să facă? Prin casă, cu gospodăria... După amiază venim amândoi...",
    "— A, bun, bun. Nici nu mă clintesc de-acasă. Poftă bună...",
    "— La revedere, dragă, la revedere, — și bun apetit!",
    "În ziua aceia, Negrea se simți foarte vesel. Bătrânii fură plini de haz toată vremea și-și aduseră aminte de o mulțime de cabazlâcuri din trecut. Mai ales după ce veni și cuconu-Andrieș, cu domnișoara Tinca, «fără nici-o țeremonie, cucoane,— ca la noi acasă...», moș-Grigore prinse a da drumul izvorului.",
    "Pe măsuța din coridor, vinul profir avea o lucire lină în păhare. Bătrânii, cu fețele rumenite și cu ochii licăritori, ascultau cu zâmbete istorisirile, și izbucneau la urmă în râsete. Vasile stătea alături de domnișoara bătânului Lunceanu, — lucruri vechi din copilărie îi legau într’un schimb frățesc de vorbe, care le luminau privirile.",
    "Deodată moș-Grigore prinse a povesti despre «miliția lui cuconu-Andrieș...»",
    "«Asta-i de pe vremea războiului, zise bătrânul cu un zâmbet blajin și se întoarse spre tineri. Crezi că numai dumneata ai făcut armată? Nu, și cuconu-Andrieș știe ce-i aceia cazarmă. Incă dumnealui a fost ofițer în garda-civică, dragă!»",
    "Amândoi bătrânii ceilalți râdeau: știau prea bine gluma asta...",
    "«Într’un rând, urmî moș-Grigore, îi poruncește maiorul să întoarcă în loc compania... Asta era ceva foarte greu... Cum să întorci în loc deodată o sută de oameni? Trebuia așa-ceva ca o comandă, nu-i așa, cucoane-Andrieș? Bine! Se uită cuconu-Andrieș la dreapta, se uită la stânga, — în dosul rândurilor, la vale, era un iaz. Odată, sabia sus, — și răcnește cât ce poate: Cu fața spre heleș-teu!...»",
    "Bătrânul Lunceanu râdea încet, uitându-se la fetiță; cuconu-Alecu râdea tare, hohotea, răsturnat pe speteaza jâlțului. Și ’n veselia aceasta și sufletele tinerilor se încălzeau.",
    "Apoi bătrânii, cu vinul dinnainte, își începură preferansul rusesc.",
    "În coridor era cald, dar soarele tot fără strălucire se vedea în zăpada nourilor. Și’n lumina aceia de zi închisă, până spre asfințit își împărțiră bătrânii cărțile, vorbind domol. Din vreme în vreme, privirile lor se strecurau spre tineri, se întorceau spre cărți, se întâlneau cu un zâmbet de înțelegere.",
    "Acuma tăceri lungi cădeau între un șir de vorbe schimbate și altul. Pe urmă Vasile Negrea cerca să aducă iar de față o întâmplare sau o figură cunoscută amândurora. Totuși mai bine se simțea în răstimpurile de tăcere, când amândoi se uitau lung pe geamuri la mișcarea tot mai scăzută a târgului. Fata avea un farmec în fiecare mișcare potolită și ’n fiecare vorbă cuminte pe care o rostea din când în când.",
    "După masă, Vasile eși iar singur, prin târgul golit. La Trifanov, oaspeții obișnuiți «se înființaseră» în păr la tejgheaua în dosul căreia stăpânea cucoana Lucia. Vorbă multă, politică la cataramă, vin foarte bun, — și Vasile se simți încălzit și începu a vorbi dând din mâni, ridicând și scoborând păharul. Cucoana Lucia îi strucura priviri arzătoare pe supt sprâncenele frumos încondeiate. Și el încerca un fior de plăcere, ducea păharul la buze și-1 deșerta încet, cu ochii pe jumătate închși îndreptați spre madam Trifanov, care zâmbea, zâmbea foarte dulce.",
    "Și târziu, noaptea, după ce se întoarse pe gânduri, bocănind pe pietriș, printre casele negre, Vasile găsi pe frate-său Mihai încă treaz, citind la masă, în lumina lămpii.",
    "«Ce cetești tu, Mihăluță? întrebă el, așezându-se pe-un scaun.",
    "— Coliba lui moș-Toma, răspunse băiatul ridicând ochi luminoși de deasupra cărți.",
    "— Îți place?",
    "— Daaa... strașnic, bădie!.. Și matà ai cetit-o?",
    "— Am cetit-o și eu...» răspunse încet Negrea, apoi căzu pe gânduri, cu capul răzimat în palma dreaptă, cu cotul pe masă.",
    "După un răstimp, se sculă tăcut și începu a se dezbrăca. Se uitî la frate-său și întrebă, căscând:",
    "«Tu nu te culci?...»",
    "Liceanul oftă, se lăsă pe spătarul scaunului și-și duse pumnii la ochi:",
    "«Ba da, mă culc și eu...»",
    "Îndoi foaia unde se oprise, închise cartea, — apoi ridicî brațele împreunate de-supra capului și se frânse din șale, gemând încet. Se dezbrăcă și el și se așeză în pat, în capul oaselor.",
    "Negrea se întoarse supt plapomă pe-o coastă:",
    "«Da’ știi că te-ai făcut mare?» zise el băiatului.",
    "Mihai începu a râde:",
    "«Sigur că m’am făcut mare. Anul ăsta intru în cursul superior...",
    "— Și de când cetești așa, cărți?...",
    "— De anul trecut. Mi le împrumută țața Tinca.",
    "— Cine?",
    "— Țața Tinca a lui moșu-Andrieș. Ea are un dulap plin...»",
    "Negrea tăcu o bucată de vreme, gândindu-se. Simțea ș’o dorință, ș’o plăcere să vorbească cu un frate care până mai eri era un piciu cu pantalonii scurți, și care acuma mai-mai îl ajungea. Parcă făcea o descoperire, și-și simțea sufletul mulțămit.",
    "Începu să-1 întrebe despre o mulțime de lucruri. Băiatul râdea, se aprindea și povestea foarte frumos. Vorbea despre colegi, de profesori, de întâmplări felurite. Și’n muzica glasului acestuia plăcut, Negrea simțea cum vine oboseala somnului.",
    "Într’un timp se făcu tăcere. Băiatul rămăsese gânditor, cu ochii duși. Se auzi ca dintr’o adâncă depărtare pendula din odaia de-alături bătând rar și ușor doosprezece.",
    "«Bădie, — bădie! rosti Mihai.",
    "— Ce-i? întrebă cu glas încet Vasile.",
    "— De când ai venit, matà ai fost vredată la țintirim ?",
    "— Hm... de ce?",
    "— Eu am fost eri cu țața Tinca...",
    "— Da. Ei?",
    "— Am sămănat flori și pe mormântul mamei...»",
    "O înduioșare se strecurî prin pieptul lui Negrea; voi să răspundă ceva, dar somnul îl învingea clipă cu clipă. Vorbele domoale ale lui Mihai îi ajungeau la urechi cu totul slăbite.",
    "Deodată i se păru că s’a stins lumina, ca suflată de vânt. — Și adormi."
  ],
  "6": [
    "Cătră sfârșitul lunii Mart veniră câteva unde reci de lapoviță. Prin umezeala aceia, Vasile cu anevoe se urnea din casă până la ceaiurile și păhărele de vin din prăvălia lui Trifanov. Cea mai mare parte din vreme o petrecea tolănit pe un pat, în odaia lui; citea o carte, asculta povestirile din vechi ale bătrânilor ori se repezea, sărind peste ochiurile de apă, până la cuconu-Andrieș. În salonașul curat, plin de horbote și de cusături de mătasă, sta de vorbă cu bătrânul, se așeza lângă fată, și vremea se strecura într’o tihnă fericită, care-i umplea sufletul ca o cernere de lumină.",
    "Iar când începeau sfaturile bătrânilor, când prindeau a se înșira întâmplări cumplite ori duioase din trecut, chipuri întunecoase ori zâmbitoare, — ceasul părea că nu mai înseamnă clipele vremii de față; bătăile lui încete și adânci adiau ca din depărtarea anilor; o suflare risipea negura și descoperea o lume asfințită, iar bătrânii povestitori, la sfârșit, parcă se plimbau agale prin ruinile unor cetăți dispărute, asupra cărora o clipă se împânzise lumina palidă a soarelui aducerilor-aminte.",
    "Mângâerile călduroase ale primăverii, însă, nu întârziară mult. Lumina lui April veni pe aripele cocoarelor și rândunelelor, aducând multe frumuseți, și nădejdi și mai multe. Bătrânii își urmăreau, în singurătatea cerdacului, planurile lor, zâmbind în taină. Din când în când, mai luau pe tineri la vale, — căci postul-mare cu asprimea lui îi plictisise cu desăvârșire, mai ales pe băiat. Erau zile când Vasile spunea singur că-i vine leșin. Se ducea, ce-i dreptul, la Trifanov, dar nici acolo nu se înfrupta: toate ca toate, dar aici era serios de tot; cuconu-Alecu n’ar fi ertat pentru nimic în lume călcarea credinții bătrânești!",
    "Și, în strălucirea aceia a zilelor tinere, în schivnicia trecătoare prin care treceau,— Paștele zâmbeau parcă în zilele viitoare, cu flori de liliac, cu bucurii nemărginite și curate; și sufletele simțeau în adevăr venind fiorii Învierii.",
    "Până în sărbători, care cădeau la jumătatea lunii, înfloriră mălinii și liliecii. În amurguri, pe ferestrele deschise ale coridorului, intrau mirezmele lor dulci amestecate cu de-abia simțitul parfum al stânjineilor. Băteau vânturi calde ziua; o amețeală, un freamăt trecea prin aer, aprinzând privirile.",
    "Ajunseră sănătoși Floriile cu crengile de sălcii catifelate; târgul se umplu de oameni, și mărfurile pestrițe iar fură scoase la soare. Apoi în săptămâna deniilor clopotele chemau în fiecare seară șiraguri de umbre negre spre înnalta clopotniță de piatră din Vatra-Vascanilor. Erau în biserica cernită priveghiuri din ce în ce mai lungi și mai mâhnite, în care murmurele adânci ale cetitorilor veneau ca de sus, din bolta rotundă.",
    "După eșire, tot drumul se zbieguiau băeții împingându-se în șanțuri, alungându-se prin întunerec, speriindu-se pe la cotituri. Iar fetele, ca niște fantasme albe, se strecurau grăbite spre căsuțele liniștite; nu spuneau nici-o vorbă, se strecurau prin adierea plină de mirezme a grădinilor în floare, pe supt văzduhul înflorit cu aur, în care plutea parcă o taină de nepătruns.",
    "În seara Învierii, se pregătiră cu toții; bătrânul Lunceanu și Tinca, până la sunarea clopotului de deșteptare, trecură la cuconu-Alecu. Acolo stătură de vorbă; moș-Grigore povesti «băeților», între altele, despre Sfântul Spiridon, când a zis: «Să știi, ereticule, că Sfânta Troiță una este!» Și acolo, în fața lui Arie păgânul, a luat o cărămidă, și uite, așa a strâns-o în pumn... Și focul a țâșnit în sus, apa a curs în jos, iar lutul a rămas în mină. Uite! apa, focul și lutul una sânt!",
    "«Iaca așa, zise moș-Grigore, a dovedit Sfântul că Treimea-i una...",
    "— Da, zise cuconu-Alecu, — și pe urmă a mai fost o minune. Arie a tăiat, la hanul acela unde poposiseră, toate capetele cailor lui Sfântu Spiridon. Capetele albe le-a pus la caii negrii și capetele negre la caii albi; el s’a suit în trăsură și a pornit în goană. Când se scoală Sfântul, vizitiul se trăgea de cap. «Ce-i, bre? —Caii omorâți, Sfinte Spiridoane! — Nu se poate!» zice Sfântul. Intră în grajd și strigă: «Hi!» Atât, și caii săriră în picioare și nechezară, — numai că aveau capetele schimbate. I-au pus la căruță, au pornit, și au și ajuns pe eretic într’o bătae de biciu...»",
    "Tinerii ascultau cu luare-aminte, și minunile acestea ale altor vremuri li se păreau niște lucruri foarte simple. În odae era un miros ușor de flori de primăvară și lumina lămpii ardea mai scăzută ca de-obiceiu. Cu toții tăceau acuma, se priveau zâmbind, așteptau. În liniștea adâncă, pendula bătu lin de zece ori.",
    "«De-acuma trebue să sune și clopotul...» murmurî cuconu-Andrieș, privind cu un zâmbet pe Tinca.",
    "Și începură în noaptea de primăvară, afară, a tremura vibrările clopotului celui mare. Veneau unde după unde, când mai slăbite, când mai pline, și supt cântarea arămii curgea parcă un bubuit, un tremur profund.",
    "«Să mergem !» zise moș-Grigore.",
    "Se sculă, desfăcu încet luminările și le împărți.",
    "Afară, baba Smaranda sta la portiță și asculta pe gânduri cântecul clopotului. Cuconu-Alecu zise:",
    "«Smarandă, să n’adormi cumva... Să fie totul gata...",
    "— Gata, gata, răspunse bătrâna; numai să nu uitați să-mi aduceți și mie și moșneagului o leacă de nafură...»",
    "Pe drum, prin întunerec, treceau spre biserică grămezi de oameni, vorbind. Noaptea era călduță; pe cer umblau grămezi de nouri; lacuri liniștite albastre, înstelate cu aur, se deschideau din când în când, ca în mijlocul unor păduri. Luna învăluită, undeva, dădea nourilor din miază-zi străluciri cenușii argintate.",
    "Biserica mare luminà slab prin ferestrele înguste. Poporănii veneau printre crucile de piatră ale vechiului cimitir părăsit și se strecurau pe ușa neagră a pridvorului. Un stol de copii, într’un unghiu al zidului, se grămădise la sfat, — și din când în când tremurau chicotiri înnăbușite.",
    "Înlăuntru, lume multă. Murmurările dascălilor veneau fără răsunete, ca într’o odae îmbrăcată. Păștile și oole roșii, aduse de femei spre sfințire, se înșirau pe o masă lungă în fund, în colțul de miază-noapte. Oamenii, în îngrămădeală, grăiau încet; unii se înnălțau în vârfurile picioarelor și priveau spre altar.",
    "«Ei, ce ne facem noi de locuri? întrebă încet bătrânul Lunceanu.",
    "— Bună-seara, cucoane, bună-seara, se auzi deodată un glas în șoaptă.",
    "— Aha! cuconu-Iorgu! rosti bătrânul Negrea. Ce mai faci, cucoane Iorgule?",
    "— Bine, șopti zâmbind cu mulțămire cuconu-Iorgu. Iaca, aveți și locuri... Ce Dumnezeu! doar nu degeaba sântem subprefect!»",
    "Cuconu-Iorgu, subprefectul, era un om între doo vârste, cu mustățile mari cărunte și totdeauna cu un zâmbet fericit în ochii verzi și pe obrazul smolit. Dădu mâna cu toți, — și cu «duduia» și cu «tânărul», și tuturora le făcu loc acolo, în stranele din fund.",
    "Tinca se așeză între Vasile și bătrânul Lunceanu; urmà moș-Grigore, apoi cuconu- Alecu, alăturea de subprefect. Toți îșî ridicară coatele pe margenile nalte de lemn, și, cu luminările la piept, între degetele împreunate, așteptară.",
    "Preotul, popa-Petrea, își începuse slujba. Glasul lui rar de moșneag trecea peste capetele mulțimii îngrămădite. Urmau răstimpuri, în care, de la stranele dascălilor, se înnălțau isonurile băeților, acoperind cântările.",
    "Cuconu-Iorgu era fericit că putea să spue o vorbă bună:",
    "«Ce mai faci, cucoane-Alecule?",
    "— Bine, cu sărbătorile astea care vin... Dar dumneata?",
    "— Eu? Și eu foarte bine. Și știi de ce-mi pare bine mai ales? Cred că n’ai uitat de vorba noastră — știi, vorba noastră, cu băiatul...",
    "— Ei, da, cucoane Iorgule, te rugasem din toată inima...",
    "— Ps! nimic! zise cu un zâmbet blajin subprefectul. Am făcut! După sărbători vine Neculcea la mine, iar tânărul dumitale trece în locu-i la primărie... Ha? ce zici, boerule?»",
    "Cuconu-Alecu nu mai putea de bucurie:",
    "«Cucoane Iorgule, știi... drept să-ți spun...",
    "— Destul, nu..., altceva nimic, amice! șopti cuconu-Iorgu, zâmbind iar fericit. Atâta: să mă poftești la logodnă... Ha? ce zici? Crezi că n’am înțeles? ’Țeles, dragă, înțeles!",
    "— Ei, da, zise încet bătrânul Negrea, de ne-ar ajuta Dumnezeu...",
    "— Ce-i și cu tinereța, domnule! grăi mișcat subprefectul. Parcă-mi aduc aminte, cucoane, — acu treizeci de ani...»",
    "Aici tăcu, se înnălță și privi spre altar, peste capetele mulțimii.",
    "«Nu mai este mult!» șopti el.",
    "Iar bătrânul Negrea, fericit, se plecă spre urechea lui moș-Grigore. Cuconul Andrieș își aplecă și el capul, — vestea trecu și la tineri, — și o bucurie mare se răspândi pe toate fețele.",
    "«laca-i bun, iaca-i bun...» murmură moș-Grigore.",
    "Negrea, în cântările domoale care creșteau supt boltă, în ușorul fior pe care-1 pregătea marele ceas al Învierii, se simți deodată plin de fericire. Iși aduse aminte de anii din urmă când, plin de sfială, venea cu blajina cucoana-Anica și asculta tăcut cetaniile și cântările, — și o mare bunătate, ceva din copilăria de altădată îi umfla coșul pieptului. Blânda vieață care-1 împresura, iar îi apăru frumoasă. Se gândi cu mulțămire că va pleca cu fata lui cuconu-Andrieș spre casă și va găsi, pe masa acoperită cu fața albă ca omătul, cozonacii, oole roșii și păștile care împrăștie miros plăcut de leuștean, toate așteptând parcă, cu o lucire lină sub lampa liniștită. Dintr’odată se văzu om în rândul celor împliniți, — și, cu ochii plini de lumina bisericii, se întoarse spre Tinca. Domnișoara-i zâmbea cu bunătate. Zâmbi și el, și simți căldura cutreerându-l când mâna lui atinse degetele fine ale fetei.",
    "Un murmur înfioara mulțimea, flăcări începură a tresări printre capetele care se rumeneau brusc. Toate făcliile se aprinseră și începură a fumega. Ca printr’un nour se zărea catapiteazma cu sfinții nemișcați și icoanele aurite din preajma altarului. După aceia preotul bătrân, în odăjdii, eși cu dascălii și eclesiarhul după el printre șiraguri de lumini, — și un răstimp mare se auziră afară glasuri și cântări.",
    "Apoi, întors, popa-Petrea strigî tuturor bucuria:",
    "«Hristos a înviat!",
    "— Adevărat a înviat!...» răspunseră glasurile poporănilor.",
    "Cântări se înnălțară:",
    "«Hristos a înviat din morți",
    "Cu moartea pre moarte călcând...»",
    "Eclesiarhul trecu printre rânduri cu anafora,—în urma lui lumea se mișca încet-încet, într’o înghesuială mare, într’o fumegare deasă, spre eșire.",
    "«Să mergem și noi, șopti Tinca; mă cam înnăbuș...»",
    "Eșiră. Afară îi izbi aerul răcoros al nopții. Tinerii porniră înnainte alături, cu brațele strânse; după ei bătrânii bucuroși, însă tăcuți și îngândurați.",
    "Din livezile înmugurite, din grădinile cu flori, veneau adieri pline de mirezme. Pretutindeni, pe drum, tremurau luminiți sfioase ca niște stele, se mișcau, se apropiau. Se vedeau umbre, se auzeau glasuri bucuroase. Și tinerii mergeau strâns alăturați, fără de nici-o vorbă, cu luminările pâlpâitoare în câte-o mână. Se simțeau bine alături, și noaptea de primăvară avea un farmec pe care niciodată nu-1 încercaseră ei.",
    "Aproape de casă, se despărțiră de cuconu-Iorgu:",
    "«La revedere, tinerilor, la revedere!» strigî el râzând tare, — și multă vreme Tinca și Negrea urmăriră cu privirile scânteia tremurătoare a lumânării lui."
  ],
  "7": [
    "În sărbătorile acelea ale primăverii se dezvălui, odată cu fiorile livezilor, și începutul iubirii lor, — o iubire tânără pe care amândoi o simțeau și-o vedeau unul în ochii altuia, însă nu îndrăzneau să și-o mărturisească încă prin cuvinte.",
    "Ziua nu se mai despărțeau, și acuma găseau nesfârșite subiecte de vorbă. Bătrânii îi priveau cu zâmbete, își mângâiau bărbile și băteau mai vioiu cu cărțile în măsuța de nuc. Visul bătrâneței lor prindea să se izbândească.",
    "Și zilele cele trei ale Paștilor le duseră împreună cu cozonaci, cu pască și cu oo roșii. Eșiră în haine noo, deschise, în lumina soarelui întinerit, își amestecară bucuria lor cu bucuria tuturor, se plimbară pe străzi mai curate parcă, intrară la scrânciobele împodobite cu brad, trecură prin îmbulzeli pline de zarvă veselă.",
    "Pretutindeni curgea o vieață noo parcă. Treceau părechi tinere însuflețite de petrecerile întinse ale acelor zile; flăcăi și fete suiau din Vatră spre muzicile târgușorului. Hori porneau în curțile crâșmelor supt scrânciobele care scârțâiau învârtindu-se. Negustori treceau cu panere de portocale, strigau în toate părțile, cântându-și trăgănat numele marfei. Jocuri de noroc se înjghebau în dosul porților, în roți dese de băeți. La popici sunau gologani, se făceau prinsori pe «soț ori fără soț», oameni, cu ochii mai luminoși ca de-obiceiu, zvârleau bilele, le priveau mersul cu luare-aminte, până ce intrauu în cele noo bucăți de lemn, cutremurându-le cu sunete uscate. Se auzeau strigăte: «Șapte-s mari! opt îs mari!» Une-ori cei cu soț ori fără soț se zvârcoleau într’o ceartă grăbită, se rostogoleau îmbrățișați în drumul de nisip al boambei, se ridicau fără pălării, cu fețele roșii, și se priveau cu gâturile întinse ca doi cucoși gata de luptă.",
    "În mijlocul curții, pe bănci de brad, cântau lăutarii. O scripcă tremura supțire; o trâmbiță făcea întorsături, când mai tari, când mai slabe, când răgușite, disperate parcă; o ghitară însemna tactul cu bombăniri adânci, — și jocurile porneau une ori furtunoase, une ori domoale, în soarele fierbinte și’n praful luminos care se ridica vârtej.",
    "Scaunele încărcate și felurit colorate ale scrânciobului se înnălțau, se coborau. Unii cinsteau vin, opriți sus în cruce. Fetele râdeau, țipau ușor în coborâșurile repezi. Și, când roata se oprea, se auzea sunetul de toacă al lemnului și strigăte răgușite: «Hai la scaun! Hai la scaun!»",
    "În toate părțile domnișoara Tinca era întâmpinată de cucoane bătrâne și tinere, care o cunoșteau. Se opreau în mijlocul drumului, supt umbrelele colorate deschis, și începeau vorba. Din când în când se uitau cu luare-aminte la Vasile, îl măsurau cu ochii, îl cântăreau din răspunsuri, apoi, cu zâmbete de înțelegere, se întorceau spre bătrâni. Acuma se știa: «tinerii erau ca și logodiți... »",
    "Vestea aceasta se răspândise ușor: cuconu-Iorgu, subprefectul, o șoptise în taină nevestei.",
    "Acuma cucoana-Casuca, femee grasă, însă frumoasă încă și cu pelița obrazului supțire și lucie, prinsese mare dragoste pentru Tinca. În ziua a doua de Paști, seara, după lungile plimbări la scrânciobe și hori, printre muzici, fete cu ochii aprinși ca de o suflare de dragoste și flăcăi cu liliac în pălării, — cucoana-Casuca își lo osteneala să vie până acasă la cuconu-Andrieș, să-i vadă fetița. Îi spusese încă de cu zio că va veni s’o viziteze și să mai stea de vorbă.",
    "Iute, ca într’o izbire de vânt, sosi dumneaei, dădu bunăseara și se trânti pe un scaun.",
    "Întăiu se uitî mult la fată cu ochii ei negri și frumoși. Apoi dintr’odată începu să vorbească despre o mulțime de cucoane vecine ori prietene. Grăia cu fața plină de zâmbet, dădea din amândoo mânile moi și grăsuțe, apoi deodată se oprea și se uita iar, cu dragoste mare, la Tinca.",
    "Mai vorbi și despre încurcatele afaceri ale gospodăriei sale, despre cloști, despre slugi, care sânt foarte rele în ziua de azi, despre cozonaci, cari s’au cam dogorit, însă sânt foarte gustoși și se iau fâșii-fâșii, despre pasca cu smântână, care e ceva cu totul fin, — și dintr’o dată se înduioșă, îi veniră lacrimile în ochi, se sculă, apucî pe «fetiță» în brațe și o sărutî cu înduioșare pe frunte și pe păr.",
    "După ce se așeză iar pe scaun, oftă adânc, cu ochii umezi de lacrimi.",
    "«Totdeauna, dragă puicuță, pe mine mă apucă așa jalea... Dacă te știu de mititică fără mamă... Ai crescut așa: tata, oricum o fi, ca mama nu-i; căldura lui e ca toamna, a mamei e ca vara... — Apoi se întoarse spre cuconu-Andrieș. — Ei, cucoane-Andrieș, să fi avut eu copii, cât mi-ar fi fost de dragi! Dar eu n’am avut nici-unul... Poate și de asta sânt așa de necăjită...",
    "— Da’ ce năcaz, cucoană Casucă? zise cuconu-Andrieș. De bine, trăiești bine, slavă Domnului; lipsă nu duci, sănătoasă ești... Năcazul matale să-1 aibă fiecare, bine ar fi...",
    "— Ei nu, cucoane-Andrieș, nu, răspunse încet, dând din cap, nevasta lui cuconu-Iorgu; știi... tot sânt unele necazuri... Iorgu, îl cunoști, e bun ca pânea cea caldă, dar ce folos! cărțile îl omoară! Dacă n’ar fi cărțile celea, să le ardă focul!, n’ași mai zice nimic...",
    "— Ei, ce să-i faci!» murmură bătrânul Lunceanu.",
    "După o tăcere scurtă, ochii cucoanei se umplură dintr’odată de zâmbet:",
    "«Ei, dragă puicuță, pe când logodna? Spune repede, că eu n’am răbdare...»",
    "Tinca zâmbi și-și plecă ochii în jos.",
    "«Dă, cucoană Casucă, zise bătrânul, când s’o putea. De-acum mult până departe nu-i...",
    "— Apoi nu, nu trebue întârziere... Să știi, cucoane-Andrieș, că o să vă găsiți beleaua cu mine... Mai repede, cucoane, mai repede!... Spune și matà, puicuță, o vorbă, mai pune-i pe foc... Hei, cucoane! știu eu! tinereța-i aprigă! Cât de degrabă, asta-i! S’asculți ce spun eu...",
    "— Bine, cucoană Casucă, asta nu-i greu. Numai să fie bine...",
    "— De asta n’ai grijî... Doar ne cunoaștem, știm și pe băiat...",
    "— De potrivit, se potrivesc ei, zise încet bătrânul; le mai trebue noroc.",
    "— Aici ai vorbit bine, cucoane-Andrieș!» oftă cucoana Casuca, și ochii din nou i se umeziră.",
    "După multă vorbă aprinsă și înduioșare, cucoana-Casuca sărutî pe amândoi obrajii pe Tinca și plecă dând lui cuconu-Andrieș grija să se grăbească, că altfel nu-i de chip! Bătrânul mai stătu de vorbă un răstimp cu fetița lui, apoi se simți obosit de multele plimbări de peste zi.",
    "«Tu mai stai, Tincuță? întrebă el încet. Mie mi-i cam som.",
    "— Du-te și te culcă, tătucă, zise fata. Eu mai stau puțin.",
    "— Hm! Te gândești la ce-a spus cucoana-Casuca? Bună femee, numai că vorbește cam mult.",
    "— Are inima bună, răspunse Tinca. Când mi-a adus aminte de mama, plângea...»",
    "Bătrânul oftă, turburat de vechi aduceri-aminte, își sărută fetița pe frunte, și se duse să se culce.",
    "Tinca rămase singură la masa rotundă, pe gânduri, în lumina lămpii.",
    "Își simțea sufletul înduioșat de dragostea care, încetul cu încetul, de la venirea lui Vasile Negrea, o pătrunsese, își simțea sufletul înduioșat, plin ca de o primăvară nebănuită până atunci. Și se gândea la cel ce o cucerise. Își aduse aminte de copilul zburdalnic de altă-dată, la care se uita cu teamă, ca la unul ce era mai mare; deșteptă din trecut vorbe, și întâmplări care— atâta vreme stătuseră îngropate ca supt o spuză. Și-l văzu deodată întors din oaste, voinic, cu mustăcioara castanie răsucită, vorbind tare de multe lucruri și privind-o cu oarecare nepăsare. Acum vede ea bine că nepăsarea aceasta a chemat dragostea ei, — o dragoste sfioasă, pe care nu știe dacă ar putea să i-o spue prin vorbe vreodată, dar pe care el ușor o înțelesese dintr’un zâmbet mai dulce, dintr’un schimb mai lung de priviri.",
    "Acum simțea ș’un fel de mândrie, când îl vedea schimbându-se la față în apropierea ei; când îi asculta glasul, mai moale parcă; când o ruga c’o jumătate de vorbă și c’o privire întreagă; când îi lua brațul ei supt al lui, tare și plin, și i-1 strângea ușor... Toată ființa cu tot sufletul se purta spre el. Ar fi vrut să-l audă vorbind, să-i spue cu un glas ca o cântare că i-i dragă mai mult decât orice pe lume, să se facă supus, să-i cerșească o sărutare... Și atunci tot ea s’ar fi simțit mai mică, tot ea mai plină de iubire, gata să plângă, gata să râdă, gata să moară...",
    "Și sta acolo în lumina lină a lămpii, cu obrazul în palma dreaptă, și cu cotul pe masă, și toate gândurile i se închegau în icoane. Îl vedea pe el acuma, cum îl văzuse în multe dăți de când venise. Și vedea mai ales ziua de ajun și ziua aceasta a doua a Paștelor, când întreg fusese al ei, pășise alăturat de ea, îi vorbise, îi șoptise și-i dăduse a înțelege atât de multe...",
    "Se gândea și se întreba, cum îi venise toată iubirea asta? Întăiu fusese o neliniște, pe urmă o dorință, pe urmă o noapte de nesomn. Îi venise lacrimi de înduioșare, îi venise avânturi mari, își simțea un suflet de foc, ea, care fusese așa de blândă și așa de potolită. Da,— parcă ea însăși se speria de înflăcărarea care o cutremurase dintr’odată și o deșteptase într’un freamăt de vieață noo.",
    "Încet-încet dragostea cu gândurile o duseră îndărăt, în ani tot mai îndepărtați. Vorbele cucoanei-Casuca dezvăluiseră o veche durere. — Își aduse aminte de o curte mare boerească la margenea unui parc, în fața unui lac luciu, în care se vedeau nouri, bucăți de cer ș’o casă mare de piatră, casa lor, răsturnată. De tată nu-și aduce aminte. Era în leagăn când murise, prăbușit într’o râpă de niște cai. Maică-sa, palidă la față, cu părul bălan cârlionțat tremurând la suflările cele mai ușoare, o purta în brațe, o ridica și o săruta în bărbie. Apoi când venea cuconu-Andrieș, îi eșeau amândoo înnainte — fetița în brațe — cu capetele alăturate, și amândoo îi zâmbeau, amândoo îl priveau cu ochii albaștri înflorind supt sprâncene întunecoase.",
    "Și deodată dispare casa mare, parcul și lacul luciu. Și fetița vede pe maică-sa pălită la față, în haine închise, pășind tăcută, fără vorbe, fără zâmbet. Cuconu-Andrieș își ia singur nepoțica în brațe, o alintă, o sărută, dar ochii îi sânt plini de durere, parcă plutește în ei o apă turbure. — Și ființa tăcută și palidă care fusese maică-sa adormi într’o zi, de veci. Dar de-atunci fata se lipi de pieptul omului care numai într’o noapte albise; simți că era o mângâiere, sigura și cea din urmă mângâiere,— și-l iubi tăcută, îi luminî mâhnitele zile de toamnă.",
    "Acuma, iată, în vieața ei închisă, acoperită ca de un nor, năvăli un val de soare. În lumina care se făcea, i se părea că i se deschide o poartă, spre necunoscute țărmuri de fericire.",
    "Fata ridicî ochii spre ceasul de buzunar care țăcănea ușurel pe masă. Era târziu, ceasurile doosprezece și jumătate. Se ridicî în picioare și trecu de câteva ori pe covor, de la masă până la ușa de din față. Ochii, cu luminile mărite, negre, luceau ațintiți, plini de gânduri.",
    "Într’un târziu, încet, începu să se dezbrace. Trecu pe dinnaintea oglinzii, dădu drumul pe umeri valului auriu de păr, îl prinse între degetele subțiri și-1 împleti într’o coadă groasă. Stătu apoi dreaptă, privindu-se cu luare-aminte, c’o lucire de zâmbet pierdută pe obrazul alb.",
    "Și, după ce suflă în lampă și se grămădi supt plapomă, începu iar a se gândi la zilele din urmă ale neânsemnatei sale vieți. Apoi se întoarse spre viitor, — cu tot sufletul, cu toată dragostea adâncă care o cucerea tot mai mult."
  ],
  "8": [
    "În revărsatul zorilor, la 1-iu Maiu, Tinca prin somn simți o muzică lină, care-i răzbătea în urechi, în suflet, cu adieri de o dulceață nesfârșită. Ar fi voit să se deștepte, și-i era teamă să nu piară armoniile care o îmbătau. Apoi dintr’odată deschise ochi senini și se ridicî într’un cot în așternutu-i cald. Printre perdelele lăsate pătrundeau fâșiile luminoase ale dimineții, și dincolo de ferestre, în cerdac, cânta într’adevăr, foarte încet, o muzică.",
    "Întăiu i se păru ciudat lucrul acesta. Dar îndată obrazul i se lumină de un zâmbet de fericire.",
    "«A! azi e întăiu Maiu, Armindenul!»",
    "Un val de sânge cald i se sui în obraz, un fior o străbătu. Zvârli plapoma, sări în picioare și începu să se îmbrace cu grabă. Își strângea hainele, se mișca, se răsucea înnaintea oglinzii, șnururile șuerau, îi biciuiau trupul gingaș; își așeză părul, îl prinse în pieptene, alergă la apă și, într’un șiroit repede, într’un clipotit vesel, se îndreptă cu obrajii rumeni, cu ochii scânteetori... Și ’n vremea asta, taraful de-afară cânta legănat, cu ușoare suișuri și coborâșuri, cu înmlădieri tremurătoare pe viori, Valsul primăverii.",
    "Niciodată sufletul ei nu fusese plin de atâta lumină limpede. Se simțea ușoară, se simțea mai bună de cât totdeauna, își simțea sufletul plin, pieptul dintr’odată încălzit și ochii învăluiți de lacrimi. Cântecul acela al primăverii parcă era cântecul iubirii lor.",
    "În odaia de alături se auzeau pașii rari ai lui cuconu-Andrieș. Glasul lui mormăia vesel și mirat.",
    "Și fata se oprea câte o clipă să-1 asculte, îi venea a râde. Apoi nu se putu opri. Pe când își prindea copcile taliei, se apropiè de ușă și bătu încet cu pumnul.",
    "«Tătucă, tătucă!",
    "— Ce-i, fetițo?",
    "— Ai auzit?",
    "— Am auzit, dragă! Trebue să fie vre-un plan la mijloc...»",
    "Glasul bătrânului era bucuros. Și pașii lui parcă sunau mai repede pe dușamele. Se cunoștea că și el se îmbracă mai iute ca de-obiceu. I se auzi glasul:",
    "«Ești gata, Tincuță ?",
    "— Gata!...»",
    "Ușa se deschise, și cuconu-Andrieș intrî repede, cu ochii plini de lumină, cu brațele întinse. Apucî în palme tâmplele fetei, îi apropiè capul de barba lui și o sărutî încet pe ochi.",
    "Când deschiseră ușa, îi învălui deodată lumina soarelui. Lăutarii, lângă cerdac, cum îi văzură, începură a se ploconi, cântând înnainte, cu gurile întinse în zâmbete largi, — și dintr’odată izbucniră strigăte vesele:",
    "«Ura! Uraaa! Trăiască cuconu-Andrieș cu fetița lui...»",
    "Și, în râsete mari, în strigătele de bucurie se arătară cuconu-Iorgu cu cucoana-Casuca, cuconu-Alecu cu moș-Grigore, Vasile și Mihai, moș Costache și baba Smaranda. Liceanul își zvârlea în sus cușma și o prindea bătând din palme, cuconu-Iorgu își scutura pălăria în aer, și cucoana-Casuca râdea cu ochii înnecați de lacrimi, pe când Vasile se uita cu ochii plini de lumină la dragostea lui. Și cu toții năvăliră, sărutară pe fată și pe bătrân, și iar izbucniră chiote și urale.",
    "Cuconu-Iorgu strigă gros cătră lăutari:",
    "«Stăi! Ghighel-marș!» Și taraful începu repede, cu viorile, cu flautul, cu violoncelul și cu ghitara, — și tuturora parcă le venea să salte.",
    "«Ura! răcni iar cuconu-Iorgu; socru-mare, cucoane-Andrieș!...",
    "— Ura! țipa supțire Mihai, și se apropiè de Tinca. Ura, țață Tincă, Ura!»",
    "Și Tinca râdea cu ochii asupra lui Vasile, pe când cuconu-Iorgu și cucoana-Casuca dădeau repede lămuriri.",
    "«Ce? zicea cuconu-Iorgu. Armindenul nu trebue să treacă așa! Repede, dragă, încă de-aseară, la Varvarache al nostru! Ș’al meu a fost, în zori de zio... Și de-acù, la mine-acasă!... Miel fript tâlhărește, cucoane, și pelin pe iarbă verde, — ura! zi-i, Varvarache dragă, Am un leu! Hii! Sus, cucoană-Casucă! Azi facem logodnă...»",
    "Iar cucoana-Casuca se zbătea râzând și dând lămuriri Tincăi despre plăcinte, mâncări și toate pregătirile, pe când moș-Grigore și cuconu-Alecu cercau și ei, în vorba care se făcuse, să lămurească tot pe cuconu-Andrieș cum îi vestise decuseară subprefectul. Vasile se alăturî de Tinca și-i șopti repede:",
    "«Îți pare bine?»",
    "Și Tinca îi strânse încet mâna și ochii i se umeziră.",
    "«Așaaa! grăi apoi cuconu-Iorgu; închideți frumos casa; lom pe moș-Costache și baba Smaranda ajutor, și la noi, dragă, în livadă înverzită! Zi-i tare, Varvarache, nu te da, Varvarache!...»",
    "Porniră în cântecele tarafului, în soarele dimineții, care umplea lumea de lumină. Pe la ferestre se arătau ici-colo capete zbârlite, mirate parcă de larma veselă care înnainta pe uliți. Și taraful lui Varvarache îi zicea cu foc și cuconu-Iorgu își mângâia mustața căruntă și nu mai contenea din gură:",
    "«Cucoane-Alecule, cucoane-Alecule! a-dă-ți aminte de tinerețe, cucoane Alecule! Arminden și logodnă, dragă! — și plesnea din degete după tactul muzicii. — Uite-așa! Mi-a venit eri un miel de șese ocă, cucoane, — și am un vin... — zi-i, Varvarache, nu te da! — Și iar: — Ce? Vreau să am și eu doi fini după gustul meu! eu îi logodesc, eu îi cunun!... Așa, mă! zi-i cu foc!»",
    "Ajunseră curând în partea cealaltă a târgului, la capătul de dincolo al uliței Economului, și intrară în ograda largă a lui cuconu-Iorgu, în care se ridicau mari, învăluite de viță sălbatecă, casele vechi, zestrea cucoanei-Casuca. Îndărăt, o întinsă livadă bătrână, ce înnălța la soare arbori stufoși înfloriți, era tăiată de drumușoare înguste mărgenite de tufe de lilieci și hurmuz, avea roate dese de tei și brazi, cari închideau pajiști verzi cu iarbă moale și lucie. Erau amestecuri de verde, de la cel mai întunecos până la cel mai deschis, pajiștea era presărată de bănuței și de toporași violeți, și fundurile grădinei erau țesute în curpeni de zmeură și mure, cari crescuseră sălbateci, se învălmășiseră, se făcuseră una cu cătina ce întărea gardul, revărsându-și vițele noo în ghirlănzi pletoase.",
    "Cu gălăgie bucuroasă intrară cu toții, suiră în cerdacul larg înnegrit de vreme, se așezară acolo, la cele doo mese din vreme pregătite,— și vorba nu mai contenea. Soarele cald îi învăluia, le mângâia veselia parcă, taraful de lăutari cânta, și cucoana Casuca, cu mânecile suflecate, cu ochii umezi, umbla în toate părțile, aducea căni mari de lapte, din care eșeau aburi deși, frângea și împărțea pânea albă.",
    "«Așa, așa!... zicea gros cuconu-Iorgu; luați, mâncați și beți, aceasta este pâne făcută chiar de Casuca!... Pe urmă vedem ce-om face... Facem, cucoane, un arminden bătrânesc!",
    "— E-hei! oftă cuconu-Alecu, petreceri de acestea numai bătrânii mai fac. Tinereța acù altfel petrece! S’a stricat lumea. Când îmi aduc aminte...",
    "— Asta-i, cucoane! strigî râzând și cuconu-Andrieș. Să ne aducem aminte,— parcă noi ce facem? mai înviem un chef ca în tinerețe, să vadă și băeții iștia! Poate ei nu s’or molipsi prea tare de mode noi.",
    "— Ei nu, grăi râzând cuconu-Iorgu. Prea tare nu, dar nici de loc, iar nu se poate... Dar, ce-i dreptul, acuma văd că dumnealor nu mai pot de bucurie!... Râdeți, ha? Nu mai puteți de bucurie!»",
    "Tinerii se înroșiră amândoi. Vasile izbucni într’un râs vesel, pe când Tinca își pleca ochii în jos. Cucoana-Casuca bătu din palme, rumenă și cu ochii lucitori, se repezi, apucî de gât pe fată și o sărutî pe amândoi obrajii, apăsat:",
    "«Puicuță dragă, tare te mai iubesc eu pe tine!» Și ochii i se umplură de lacrimi, care seânteiau în lumină.",
    "După ce se puseră la cale cu gustarea de dimineață, lăutarii tăcură și cucoana Casuca îngriji să nu rămâe nici ei cu inima goală. Moș-Costache își suflecă mânicile, își ascuți cuțitul, și cu toți scoborâră din cerdac și veniră la marginea livezii, supt nucul cel bătrân, unde era spânzurat mielul, ca să fie de față la țeremonia lui.",
    "Bătrânul îl spintecî cu meșteșug și-l curăți, apoi pregăti groapa de jar dedesupt. «Pentru dumnealui», zicea pe nas moș-Grigore, privind de-aproape, cu ochelarii puși. — «Îl învălim într’o dimerlie de jar...» lămurea cuconu Iorgu pe tânărul Negrea. Iar moș-Costache se învârtea în jurul cârlanului, cu cuțitul și mânile pline de sânge.",
    "Din când în când cucoana Casuca eșea din bucătăria curată,— cu mătușa Smaranda după ea, întindea mânile-i albe de făină și întreba:",
    "«Ei cum merge?",
    "— Bine, mersi! răspundea râzând subprefectul.",
    "— Mai repede, mai repede, dragă! zicea dumneaei frecându-și cu cotul nasul strălucitor, că și eu acuși sânt gata cu cuptorul de plăcinte...»",
    "Soarele se înnălța spre amiază și lăutarii, sub pomii livezii, începură a zice cântece de inimă albastră. Supt un pâlc de brazi, pe iarba moale, se așternuseră pânzeturi albe. Mielul bufnise în groapa cu jar, și mătușa Smaranda îl aducea fumegând pe o tablà mare. Cucoana-Casuca își trăsese plăcintele din cuptor și cuconul Iorgu scosese de la răceală pelinul. Era în livadă o lumină mare și un miros dulce de meri înfloriți, și cântecele tarafului lui Varvarache se înnălțau tremurând spre cerul plin de soare.",
    "Începură să mânânce cu poftă, gustară din pelin și ascultară un cântec.",
    "«Ei, brava! zise cuconu-Iorgu; așa îmi place și mie... Sus păharele pline! Eu am gust să bem păharul acesta pentru doi tineri... — Aici subprefectul tuși și-și mângâiè mustățile. — Domnilor! acești tineri... ca să zic așa, vor intra în valurile lumii... — Cucoana Casuca își duse batista la ochi. — Acești tineri, urmî mișcat cuconu-Iorgu, — brava, cucoană Casucă! asta însemnează că-ți dau lacrimile!... Acești tineri să dea Dumnezeu să fie fericiți!",
    "— Vivat!» strigî cu gura plină moș-Grigore.",
    "Se întinseră peste tacâmuri, ciocniră păharele și le dădură de dușcă, pe când muzica suia și scobora închinarea.",
    "«Așa friptură, zise iar cuconu-Iorgu turnând vin, de mult n’am mâncat! Halal să ne fie!... Ia mai ia o bucată, cucoane Alecule... și dumneata, cucoane-Andrieș... Dar tinerii? Aha! nici nu vrau să spun despre ce tineri a fost vorba mai înnainte! Despre niște tineri oarecari, rosti el rar, care se vor logodi, mi se pare, deseară,— mi se pare!...» Aici închise ochii și se uitî pieziș la Tinca și la Vasile. Apoi deodată izbucni într’un hohot vesel și înnălță paharul în lumină.",
    "Când cucoana-Casuca aduse plăcintele rumene, izbucni iar gălăgie veselă.",
    "«Parc’ar veni o împărăteasă!» zise pe nas moș-Grigore. Și cucoana împărți tuturora bunătățile cu mânile ei grăsulii, în vreme ce subprefectul se necăjea cu pelinul. Mătușa Smaranda, cu tăvălile, se învârtea prin prejur. Cuconu-Grigore o văzu și făcu semn lăutarilor să tacă...",
    "«Stați, zise el. Încet, după mine...»",
    "Și începu să cânte cu mânele întinse, săltând ușor palmele, la fiecare tact:",
    "«Babă-băbătie, —",
    "Hai în deal la vie!...»",
    "«Bravaaaa!» tună cuconu-Iorgu. Și un râs mare începu a scutura pe toți, pe când baba Smaranda se întorcea cu pași scurți spre bucătărie.",
    "«Apoi stați, zise zâmbind moș-Grigore; dacă-i pe cântat, să vă cânt eu ceva rar de tot... Eu nu m’am însurat, pentru că am dat peste cucoană prea harnică. I-am făcut și cântec!»",
    "Bătrânul prinse a mormăi trăgănat, pe nas.",
    "«Țineți isonul, zise el repede, țineți isonul...",
    "«Am trimes-o ș’oiu trimete-o —",
    "Pe cucoana mè,",
    "Cu cana la vin...",
    "Cana-i plină, rasă,",
    "Pusă pe masă, —",
    "Fasola-i nefiartă",
    "Mămăliga-i crudă,",
    "Și ea-i nepieptănată,",
    "B-hat-o Dumnezeu s’o bată!...»",
    "Și moș-Grigore dădea din mâni, închidea ochii, își tremura capul, cu gâlgâiri și cu izbucniri, lungind pe a-a și pe o-o, iar ceilalți țineau lung, pe nas, hangul și râdeau cu lacrimi. Și cuconu-Iorgu bătu din palme, minunat:",
    "«D’apoi bine, cucoane, eu nu te știam așa mare cântăreț! Hei, dacă-i vorba pe-aceia, ești frate cu mine! Brava, cucoane! Sus păharul! Să trăiască cuconu-Grigore!...»",
    "Toți dădură drumul glasurilor, înnălțând vinul și coborându-l apoi spre gură. Și lăutarii iar prinseră a zice; și plăcintele se sfârșiră; și cucoana Casuca dădu încă odată cheile de la pivniță lui cuconu-Iorgu, ca să mai vadă «ce-i cu pelinul...»",
    "Și ’ntr’un târziu, în toiul petrecerii, cuconu-Grigore întrebî:",
    "«Dar popa Petrea vine, vine?",
    "— Cum nu? răspunse cucoana-Casuca. I-am trimes răspuns să ne vie deseară, la logodnă...",
    "— Stai o leacă, frate, strigî cuconu-Iorgu, dar tinerii noștri unde-s, soro?",
    "— Tinerii? răspunse cu obrazul înflorit de zâmbet cunoana-Casuca, s’au dus să se mai răcorească.",
    "— Ei, brava! strigî subprefectul, brava, cucoană-Casucă, brava!» Și toți râdeau aprinși și cu ochii licăritori.",
    "Iar în vremea asta «băeții» fugiseră singuri, cu dragostea lor. Numai Mihai îi însoțise o bucată, apoi o apucase cu Turmeiu înnainte, spre Siret, fugind, jucându-se cu el, învălmășind praful de pe șosea.",
    "Ei, singuri, mergeau alături, cu sufletele covârșite de fericire. Nu-și puteau spune nimic, își strângeau numai brațele și se alăturau mai tare unul de altul. Soarele scăpătase din crucea amiezii; pe lanurile de grâe verzi, pe fânețele de iarbă tânără, plutea o pace adâncă.",
    "Drumul era singuratec, — și ei pășeau încet pe sub bătrânele sălcii care străjuiau drumul.",
    "Apucară într’un târziu la dreapta, pe o potecă a zăvoiului. Merseră o vreme printre cioate de sălcii vechi, din care mănunchiuri de mlădiță tânără răsăriseră, dădură apoi într’o cărare lină, printre doo ziduri nemișcate de mlajă deasă ca peria. Pe-alocuri intrau în ochiuri de verdeață, poene mici, pline de iarbă fină și mătăsoasă. În mijlocul lor se înnălțau plopi rari de luncă, cu trunchiurile vinete și cu frunzele argintate, tremurătoare în lumină.",
    "«Ce frumos e pe-aici!» zise domol Tinca, și, întorcându-și capul, privi lung în ochii lui Negrea. El nu răspunse, o cuprinse de mijloc, strâns, cu brațul stâng, și merseră înnainte prin dungi de umbră și prin lacuri de lumină. Beția zilei aceleia de primăvară îi cucerea tot mai mult, și iubirea care-i purta înlănțuiți li se părea că e mai adâncă decât toate iubirile lumii.",
    "«Odată am mai fost noi pe aici... zise Negrea; dar atunci eram copii...",
    "— Îmi aduc aminte...» șopti fata cu glas mișcat.",
    "Trecură prin pâlcuri de flori tinere, pe supt bolți de sălcii îmbrățișate, și dintr’odată eșiră pe malul Siretului. Tăcuți, se așezară pe un dâmb moale, cu iarba mare, de-asupra malului nalt, sub streșina ramurilor zăvoiului. Apa limpede, verzue, se aprindea în sclipiri de aur, până pe prundurile alburii de dincolo; numai înnaintea picioarelor lor, sub mal, era umbră, și apele curgeau greoae și întunecate. Câte-odată din undele fugare țâșneau săgeți argintii; peste pacea adâncurilor, la bulboane, rândunele negre lunecau pe luciu, înfiorându-i oglinda.",
    "Își alăturară obrazurile și-și ridicară ochii spre lumina de sus. Prin albastrul limpede, pâlcuri de nourași albi lunecau ca niște bucăți de zăpadă. Lumina se strecura pieziș prin ramuri verzi. Drept de-asupra capetelor lor cortul de frunze murmura. Câte-odată, aproape, în sălciile mari, se auzeau râsete înnăbușite de turturele, mai departe, mierle strecurau ușoare cântări de flaut, și ei stăteau acolo, vrăjiți de un cântec, care li se părea că nu se va mai sfârși.",
    "Tincăi i se părea că se simte alta, cu alt suflet, parcă avea o dorință nedeslușită: ar fi voit să fie veșnică, să nu mai moară...",
    "«Nu știu, nu știu ce simt!» zise ea încet. Și glasul ei avea o înmlădiere adâncă, ca de durere.",
    "Amândoi încercară o amețeală dulce, Tinca închise ochii; se cuprinseră și se sărutară; se priviră apoi tăcuți, — iar soasele bătea tot mai pieziș, coborând spre asfințit și colorând apele Siretului; o liniște măreață se întindea, cucerea desișurile și lanurile de dincolo de ape.",
    "Și se întoarseră încet pe drumul străjuit de sălcii vechi. În toată ființa lor cânta dragostea, veneau ca într’o beție din care ar fi voit să nu se mai deștepte.",
    "«Unde-ați fost, țață Tincă? îi întrebă Mihai. V’am căutat o mulțime.",
    "— Ne-am rătăcit...» zise încet fata.",
    "Băiatul se uita la ei drept, cu ochii mari neclintiți. Se alăturî de fată, o apucî de braț, și-i zise turburat:",
    "«De ce m’ați lăsat? Știți că mâni mă duc la școală, și numai pentru logodna voastră am stat...»",
    "În ochii lui adânci Tinca parcă citea o părere de rău, parcă vedea o lumină care și ’n ochii lui Vasile lucea.",
    "«Fii cuminte, răspunse ea. Tu știi că-mi ești drag...»",
    "Dar liceanul se depărtă brusc și porni cu Turmeiu înnainte.",
    "«Ce copil!» zise fata. Dar Negrea parcă n’auzea. Îi strângea fericit brațul.",
    "În poartă la cuconu-Iorgu, le eșiră cu lăutarii înnainte. Moș-Grigore făcu un pas în calea lor, își scoase pălăria și grăi tare:",
    "«Bună-seara, tinerețe! bună-seara, tinerețe!» Și toți ceilalți, cu ochii licărind, băteau veseli din palme, îi încunjurară, pe când taraful lui Varvarache cânta iar, ca dimineață, valsul Primăverii."
  ],
  "9": [
    "Vasile Negrea își începuse slujba la Primărie; lucra cu dragoste și cu încojrdare, și, când se apropia ceasul prânzului sau al cinei, simțea o bucurie, așa parcă ar fi câștigat ceva de mare preț. Se răsturna pe speteaza scaunului, își aducea mânile la ochi, rămânea pe gânduri o clipă, — apoi, brusc, se ridica, zvârlea condeiul în sărtar, închidea călimara c’o lovitură de deget, încuia dulapurile, și, luându-și pălăria, saluta grăbit pe ceilalți funcționari: «La revedere, la revedere»!, eșea repede, apuca pe strada Economului la deal, prin soarele care umplea de lumină nourii de pulbere și casele cu toate ușile și ferestrele deschise, pline de furnicarea copiilor gălăgioși. Se apropia de margine cu inima bucuroasă, — și dintr’odată i se arăta casa lui cuconu-Andrieș, cu ferestrele pline de flori. Îndărătul perdelelor, dintr’un colț, îl pândea Tinca. Lui i se părea că aude zgomotul broaștei de la ușă înnainte de a se deschide cadrul negru prin care năvălea parcă umbra și răcoarea odăii închise, și în care apărea silueta albă a fetei. Îl privea venind, dreaptă, cu ochii ațintiți, c’o lumină de zâmbet pe toată fața. El grăbea pașii, se apropia, — îi cuprindea mânile, i le săruta, înnălța capul și o privea drept în ochi. Se întrebau cu glasuri moi de tot ce au făcut în ziua aceia, și de multe ori se uitau vorbind, până ce-i deșteptau bătrânii, ori unul din multele răcnete obișnuite ale străzii.",
    "La întoarcerea din amurg, cârdurile de copii cari se jucau de-a prinsul, ori își înnălțau zmeele, îi tăiau calea la fiecare pas. Erau în fiece clipă țipete vesele, răcnete mânioase, îndemnuri; une ori cei mici «buhăiau» cu pumnii în ochi, alungați de ghionturile fraților mai mari; une ori învălmășeli izbucneau, îmbrânciri, în care șăpcile se amestecau cu pulberea drumului. Vasile trecea prin larma aceasta obișnuită, cu un simțimânt de înviorare, de ușurare, după plictiseala cancelariei. Acuma perdelele de la ferestrele Tincăi erau ridicate și oalele cu flori se deslușeau în lumina dulce a amurgitului. Indărătul lor, străluceau ochii zâmbitori cari de-departe îl pândeau.",
    "Și serile acelea de sfârșit de primăvară, lenea de după masă în chioșcul din grădina lui cuconu-Alecu, vorbirile încete până târziu, umbra din fund, pe banca de piatră, unde se așezau singuri cei doi logodnici... Era un farmec nesfârșit dragostea lor, și era un raiu colțul de pământ pe care viețuiau. Trandafirii și teii împrăștiau mirezme; luna umplea grădina cu pulberea-i argintată; une ori cântece se auzeau departe, în partea cealaltă a târgului, la vechea crâșmă boerească, unde era petrecere la toartă și cânta taraful lui Varvarache. După câtece urmau tăceri adânci în noaptea caldă, cu toții rămâneau fără cuvinte în farmecul lunii, care-i împresura, cu ochii asupra fâșiilor argintate ce se strecurau prin verdeața bogată a chioșcului, și asupra stelelor de lumină care tremurau jos, pe pământul negru.",
    "Și liniștitele ceasuri în odaia cu mobile vechi, în lumina slăbită, — pe când afară, în întunerec, vântul se zbătea izbind stropii de ploae în ferestre... Toată partea aceasta a vieții lor li se părea amândurora o poveste frumoasă, și în clipele acelea erau de bună credință că așa va dura fără sfârșit.",
    "Din când în când, în pacea asta, năvălea cucoana-Casuca, cu râsetele, cu înduioșările și cu șuvoaele ei de vorbă nestăpânită. Une ori se plângea de cuconu-Iorgu care iar prăpădise o noapte la cărți, dar totdeauna sfârșea c’o vorbă bună: «Asta-i patima lui, încolo-i ca pânea caldă...» Alte dăți venea cu dânsul, ș’atunci curgeau povestiri, hazuri pline de gălăgie, de râdeau bătrânii cu lacrimi, pe când cuconu-Iorgu își mângâia mustățile, zâmbind poznaș.",
    "Duminicile prânzeau și cinau la un loc. De era vreme frumoasă, câte-odată făceau plimbări pe jos, spre păduricea Homiței, dincolo de fântâna lui Samson, sau spre zăvoaele Siretului, și mâncau pe iarbă verde. Vasile simțea bucurii de copil în vacanțe, în zilele acestea libere, după o săptămână de muncă între dosarele prăfuite.",
    "În unele dimineți ale Duminecilor acestora, era un soare mare ș’o lumină limpede dez-de-dimineață, când plecau. Roua din sălciile drumului spre Siret sclipea la soare; curcubee se aprindeau pe lanurile întinse. Poposeau des, din pricina cucoanei Casuca, care îndată gâfâia și zicea că nu mai poate. Și, în tăcere, ascultau țipetele înnăbușite și scurte ale prepelițelor în verdeața mare și umedă, ori priveau prin lumină vulturi cari pluteau cu aripile întinse, împinși parcă de undele văzduhului. Bătrânii câștigaseră ca o tinereță noo, în preajma dragostei care ardea și-i încălzia și pe ei parcă. Aveau bucurii copilărești și înduioșări, și o putere noo care-i făcea să ducă ușor drumurile si rătăcirile acelea lungi.",
    "Când se întorceau, în asfințit, umblau printr’o liniște rar întreruptă de trecerile repezi ale căruțelor întârziate. Erau toți tăcuți, și o pace adâncă stăpânea inimile și câmpiile. Tinerii mergeau înnainte și rar își șopteau cuvinte fericite, dar sufletele lor își spuneau multe în taină.",
    "Hotărâseră nunta cătră sfârșitul verii, iar până atunci cu toții pregăteau gospodăria viitoare. Bătrânul Lunceanu ochise încă de mult o căsuță liniștită, cu grădiniță, în Vatră, pe-aproape de biserică, și acuma era în tocmeală cu proprietarul. Cucoana-Casuca gătea o mulțime de lucruri casnice, mici, dar foarte de trebuință, — iar ceilalți bătrâni, de câte ori eșeau prin târg, de atâtea ori găseau câte-ceva pentru viitorii însurăței. Târguiau, cumpărau și aduceau în taină acasă,— apoi pregăteau «surprize», făceau mare haz de mirarea «băeților» și erau foarte mulțămiți.",
    "În vremea aceasta a zilelor pline de lumină și fericire, cunoscură multe din familiile târgușorului. Nici cuconu-Andrieș, nici cuconu-Alecu, nici tinerii, nu crezură că este nevoe să-și facă «legături cu lumea»,— dar cucoana-Casuca făcu gură mare, și în mai multe zile de-a-rândul, cu grindine de probe, dovedi lămurit că «așa e bine, așa se cade, dacă vrei să te pui în rând cu oamenii...»",
    "Și, după fiecare cunoștință noo, cucoana subprefectului dădea deslușiri până în cele mai mici amănunțimi asupra «familiei». Și din vălmășagurile fierbinți de cuvinte grăbite, Tinca prindea o mulțime de lucruri noo, de care până atunci fusese cu totul străină, și rămânea pe gânduri, nu-și putea închipui parcă cum, alăturea de fericirea ei, pot trăi oameni în atâtea necazuri și atâtea răutăți.",
    "La sfaturile de seară mai ales, blajina cucoana-Casuca înșira povestiri de acestea,— așa, «pentru că e bine să ai idee de ce se mai petrece și pe la alții...» — și nu știa cât de noo și cât de triste erau ele pentru fetița lui cuconu-Andrieș.",
    "În urma unor cunoștinți proaspete, de obiceiu viitoarea nună se apropia cu zâmbetu-i dulce de Tinca și o întreba:",
    "«Ei, cum îți pare?",
    "— Mi se par oameni cum-se-cade...» răspundea fata, și avea o strângere de inimă, căci știa că-i va descoperi multe din taine cucoana-Casuca, pe care mai bine ar fi voit să nu le afle.",
    "Așa, i-a spus de pildă că cuconul Panaite Gheorghiu, uriașul, care era acuma ajutor de primar, se îmbogățise în tinerețe din vechilie, la curtea răposatului boer Vascanu. El se îmbogățise și stăpânul ajunsese să trăiască din pomană în Iași, umblând ca un câne din ușă în ușă. Cucoana lui Panaite era o femee care nu călca cu anii afară din casă; sta înfundată în odaia ei și bea. «Bea, puicuță dragă, zicea cucoana-Casuca, până ce nu mai știe pe ce lume-i. Am găsit-o de multe ori roșie, cu ochii holbați, răcnind, aiurind ca o nebună. Iar în odaia ei e un miros de băutură de te trăsnește din prag!...» Aveau și un petec de moșie, și era vai de bieții țărani așezați pe ea: erau horopsiți, rostogoliți din datorie în datorie și urmăriți cu judecățile până în pânzele albe.",
    "Altul, Nicu Tanasache, al doilea ajutor, era cel mai gros om din târg si avea cele mai multe fete: cinci. În gospodăria lui era un adevărat tiran. Femeia se încovoia sub lovituri, se uscase ca un schelet în dureri și necazuri îndelungi, — iar fetele erau purtate și necăjite ca niște roabe, și nici nu mâncau la o masă cu tatăl lor. A șasea fată, cea mai mare, Olimpia, după ce crescuse în nenorocirea aceia, a fost cerută de un negustor, de treabă om, însă nins pe la tâmple. Tanasache făcea oarecare nazuri, că-i lae, că-i bălae, — până ce-i spuse verde: «Ia ascultă, eu îți dau femee tânără și neatinsă. Îmi dai mie, în mână, patru mii de lei ghiață?...» Fata era de față. N’a zis nici-un cuvânt. Tăcută și tristă ca totdeauna, s’a închis într’o odae, a băut otravă, ș’a eșit în sicriu din iadul care era casa tatălui ei.",
    "Alți slujbași erau bețivi; alții își dădeau într’o singură noapte leafa în cărți, și a-doua-zi n’aveau ce mânca; alții își părăseau nevestele frumoase și cinstite și alergau după cine se nemerea;— prea puțini erau oameni buni și curați; — și Tinca, în dezvăluirea aceasta crudă a vieții, avea clipe de sfâșieri sufletești, cutremure de groază si dezgust,— căci în visurile ei de fecioară altfel văzuse și-și închipuise lumea aceasta a lui Dumnezeu.",
    "Cucoana-Casuca-i zicea:",
    "«De ce să te sperii, puicuță? Doar așa se face școala lumii...",
    "— Bine, dar când știu cine sânt, cum o să le mai calc în casă? cum o să le dau mâna?",
    "— Ești copilă; ești copilă, drăguță! Încă n’ai trăit. E-he-he! și eu am fost așa,— și pe urmă am îndurat multe...» Și cucoana își ducea batista la ochii dintr’odată umeziți.",
    "Fata simțea un fior,— își întorcea privirile repede spre Vasile, îi zâmbea sfios, parcă voia să să încredințeze de ceva, să alunge un gând urât. Negrea o privea fericit, și asta era o încredințare deplină. El, la descoperirile care se făceau, râdea: cunoștea și el lumea, și asemenea lucruri nu-i păreau minuni. Vorbea despre ele cu răceală, ca un adevărat bărbat, și Tinca-1 privea cu dragoste, plină de respect pentru tăria lui.",
    "Într’un rând a văzut chiar cu ochii ei ceva care i-a întunecat sufletul ca un nour.",
    "Se întorcea, cu Negrea, dintr’o plimbate scurtă spre Siret. Insera, și luminile târgului luceau pretutindeni. Mergeau strâns alăturați, și fata se simțea foarte fericită. Se abătuseră și pe la căsuța care trebuia să fie a lor, — ș’acuma veneau cu pași înceți, spre casă.",
    "Dintr’odată o femee, învăluită peste față cu un șal negru, trecu repede pe lângă ei, dindărăt, spre mijlocul târgului. Era naltă și slabă și pășea puțin adusă de șele, ca apăsată de o durere mare.",
    "«E cucoana Marița... zise Negrea, urmărind-o cu ochii.",
    "— Cine? întrebă mirată Tinca.",
    "— Cucoana Marița a lui Neculcea... Iar s’a întâmplat comèdia...",
    "— Ce-i? parcă am auzit-o suspinând, când trecea pe lângă noi...",
    "— Ce să-i faci? zise încet Vasile. Afacere obișnuită. Neculcea s’a încurcat la Trifanov cu câțiva, de azi-dimineață, și de atuncea bea într’una... L-a căutat cucoana Marița, pe la patru ceasuri, întăiu la noi, la Primărie... Acuma i-o fi dat de urmă...",
    "— Și se duce ea singură să-1 scoată de acolo? întrebă uimită fata.",
    "— Sigur. Ce să facă? Ca totdeauna, are să plângă, are să țipe, și poate l-o scoate... Mai bine să n’aibă mâne ce mânca? E cam urât pentru un bărbat așa-ceva, — dar femeia face și ea ce-o ajuge mintea...»",
    "Tinca se cutremurî:",
    "«Ți-i frig? o întrebă Negrea.",
    "— Cumplit! ceva cumplit!» răspunse ea în șoaptă, cu glas greu.",
    "Grăbiră pașii. Când ajunseră în fața lui Trifanov, auziră țipete înnăbușite venind de departe, de la odăile din fund poate. O ușă se închise cu zgomot — și glasul conteni dintr’odată.",
    "«Așa e, cum spun eu...» îngânî Vasile.",
    "Tinca nu răspunse, dar același fior ca de trig o scuturî:",
    "«Ce ai, Tincuță? o întrebă Negrea, aplecându-se cu dragoste spre ea.",
    "— Vai! eu ași muri, ași muri decât să îndur atâta rușine...",
    "— A! te gândești la madam Neculcea... Lasă-i... gândește-te mai bine la noi...",
    "— Nu, e grozav!» șopti fata, și parcă-i venea să plângă.",
    "Când vorbiră despre asta, seara, după ce se adunară cu toții, bătrânii tăcură, ca la auzul unei vești triste, dar cucoana-Casuca începu să râdă :",
    "«Dragă puicuță, nu fii copilă... astea sânt flori la ureche... Tu să fii fericită, încolo ce-ți pasă?» Și Tinca se gândi că, la urma urmei, are dreptate «nașa» ei. Dragostea care unea pentru totdeauna vieața ei de a lui Negrea era așa de mare încât ar fi fost o copilărie să facă o apropiere între o biată căsnicie la întâmplare și ’ntre o gospodărie care se înjgheba cu grijă, cu sfințenie, ca un altar.",
    "Toate veștile urâte despre lumea care o încunjura erau clipe fugare. Dragostea mare își urmà cursul, îi umplea prezentul și viitorul. Vremea trecea, și tot mai mult se întărea dorul de a se vedea singură la gospodăria ei, tot mai mult simțea că se leagă de cel care-i era ursitul, și parcă se topea într’o iubire pe care ea o simțea așa de mare, în stare să umple o veșnicie."
  ],
  "10": [
    "În ziua nunții, 30 August, era și «patronul» lui cuconu-Alecu. În amândoo gospodăriile cucoana-Casuca ducea ca pe niște armate, cu comande grabnice, femeile tocmite anume ca să ajute la pregătirea unei zile de doo ori sărbătoare. Era o forfoteală, un amestec, un miros de fripturi prin bucătării, o desfășurare de pânzeturi, de aluat pentru plăcinte, — ceva ștrașnic! Cucoana-Casuca, rumănă, vorbareță și mulțumită, era când ici, când colo, când zbura în rochia-i cu falduri largi spre mireasă, când se întorcea, parcă ar fi uitat ceva, foarte grăbită, spre casa mirelui.",
    "Cuconu-Grigore era gătit, cu părul lung pieptănat peste cap și tăiat acuma proaspăt la ceafă, cu barba îndreptată din țăcăneala foarfecelui lui Lupu-bărbierul, în strae negre, ceva așa de nou și de neobișnuit, încât nici nu îndrăznea să se așeze pe scaune. Cuconu-Alecu era și mai și. Parcă întinerise, cu barba frumos rotunzită, cu părul ce-i mai rămăsese adus de pe lături spre luna albă din vârful capului, drept și serios în cămașa scrobită. Se plimba rar prin casă, eșea în ușă și privea în ogradă cu luare-aminte, fără să vadă ceva; se înturna, venea până la o fereastră,                      își răsucea pe gânduri o mustață privind pe geam, apoi, întorcându-se spre moș-Grigore, se uita lung și zâmbind la el. Une ori deschidea ușa de la odaia lui Vasile și arunca o privire înlăuntru. Era acolo un miros tare de săpunuri și parfumuri. Lupu-bărbierul, în jurul scaunului din fața oglinzii, pe care sta mirele, se răsucea în toate felurile, cu pieptenele, cu foarfecele și cu fierul de frizat; se trăgea un pas îndărăt, privea încruntat, cu buzele făcute bot, se repezea, parcă ar fi descoperit o grozăvie, și, dintr’o țăcăneală scurtă, reteza un fir nevăzut de păr, sau îl așeza domol cu capătul pieptenului. Își punea apoi foarfecele în gură si pieptenele și-1 înfigea în păr, scotea cu luare aminte din flacăra lămpii cu spirt fierul, și-l apropia de nas, îl mirosea parcă, apoi ridica cu pieptenele un val de păr și strecura drotul în el într’o fumegare ușoară. Se uita după aceia mulțămit în oglindă, unde capul mirelui se arăta între prosoapele albe, cu ochii ațintiți lucitori pe fața plină de pudră.",
    "Dincolo, la casa miresei, tot pregătiri. O vară a cucoanei-Casuca, văduvă tânărá, madam Raluca Văsescu, și o fină veche, cucoana Săftica Ionescu, a ofițerului stării civile, găteau pe fetiță. În fața oglinzii mari, în lumina care intra pe ferestrele cu perdelele date la o parte, Tinca sta dreaptă, pe scaun, cu fața strălucind de lumina bucuriei. Pe canapea, la o parte, așteptau frumos așezate rochia albă, florile și beteala. Cucoana-Raluca, foarte prietenoasă, cu un zâmbet dulce pe fața-i negricioasă și în ochii ca păcura licărind supt doo sprâncene ca lipitorile, pieptăna, întinzând lung brațele, părul mare, bălaiu și mătăsos al miresei. Madam Ionescu, mai umilă parcă în urâțenia ei și în uscăciunea-i de femee cu șase copii, gătea pomada, întindea panglicile și ajuta cu vorba, c’o gură mare care rostea încet și obosit cuvintele.",
    "Iar cuconu-Andrieș, acum era în odae c’o întrebare înceată pentru fetiță, acum se repezea din cerdac spre magaziile târgului. Pe mică pe ceas trebuia câte-ceva; cucoana-Casuca se apropia de el, îl trăgea într’un colț și-i șoptea ceva tainic la ureche. Și bătrânul începea să se învârtă prin casă foarte grăbit: «Da, da, cucoană-Casucă, da, numaidecât...»; mai arunca o privire spre fetița lui și eșea pe portița cerdacului cu pălăria pusă într’o parte. Se întorcea ceva mai liniștit, răsufla greu și-și ștergea, cu batista, sudoarea de pe frunte.",
    "În fierberea și’n bucuria aceasta, era totuși o grijă: vremea. Un vânt umed adusese peste noapte nouri urâți, și acuma cerul era îmbrobodit până în margenile zării; soarele nici-o clipă nu strălucise, și lumina avea ceva rece, de sfârșit de toamnă. Tuturor le era inima îndoită din pricina asta, se uitau necotenit în sus să vadă o dungă de cer limpede, — se întrebau despre ploae — va veni ori nu va veni,— apoi cădeau la împăcare: cum va fi, va fi! Bucurie să fie, că, de petrecut, este unde petrece; iar până la primărie, până la biserică, te duci cu trăsura,— de asta nu e nevoe. Totuși, iar se înturnau, mai bine ar fi să se lumineze.",
    "Vremea trecea, pregătirile urmau cu zor,— și iată că se arătă și cuconu-Iorgu, gata îmbrăcat și grăbit peste măsură. Intră întăiu în ogradă la cuconu-Alecu, vârî capul pe ușă și strigî:",
    "«Domnule, mult am alergat! Vra să zică sântem gata, ha? sântem gata?",
    "— Gata, cucoane-Iorgule, răspunse pe nas, apropiindu-se de ușă, moș-Grigore, acuși sântem gata!",
    "— Vra să zică tot mai este! Bine. Eu sânt grăbit; mă duc să pun pe foc pe primar... Să nu cumva să lipsească, că s’a topit...",
    "— Cum să lipsească? întrebă cu grijă bătrânul Negrea.",
    "— Ei nu, vorba vine, da’ știi...»",
    "Și se trase repede de la ușă. Eși pe poartă în drum și se zvârli pe o coastă spre ușa deschisă de la cuconu-Andrieș, printe copiii de Ovrei, cari priveau din drum cu gura căscată la mireasă.",
    "«Cum merge, cucoane, cum merge?»",
    "Cuconu-Andrieș, roș, aprins, se necăjea cu batista:",
    "«Mi-e cam în grijă să nu ploae, zise el, privind spre fetiță.",
    "— Nu, cucoane, nu se poate... răspunse repede subprefectul; îți spun eu... Mă duc într’un suflet la Zaharia, să-1 pun pe foc...",
    "— Da’ ce s’a întâmplat, frate?»",
    "Cuconu-Iorgu voi să răspundă, dar cucoana-Casuca intră grăbită și apucă de mânecă pe cuconu-Andrieș.",
    "«...Și eu sânt grăbit! zise cuconu-Iorgu.",
    "— De ce? de ce? întrebă dând din mâni cucoana. Ce-ai făcut? Unde-ai fost? Și, lăsând pe cuconu-Andrieș, se întoarse spre subprefect.",
    "— Bine, domnule, stăi, zise domolit cuconu-Iorgu. Am fost de doo ori pe-acasă, am uitat că ești aici, nici cafea n’am băut azi...",
    "— Bine, îți fac o cafea, răspunse cucoana-Casuca. Mai vrai ceva?",
    "— Nu, nu mai vreau!» răspunse vesel cuconu-Iorgu.",
    "Cucoana-Casuca începu a râde:",
    "«Așa? nu mai vrai? Da lăutari ai adus? unde-i Varvarache? Te lăudai cu Varvarache!",
    "— Uite, frate, așa-i, frate! strigă luminat cuconu-Iorgu, bătând din palme. De asta eram eu așa de grăbit! Tiii! cum am uitat! M’am luat cu ziua târgului... Un păhar ici, unul colo, pentru tineri... Mă duc! la moment!",
    "— Stăi și bea cafeaua...",
    "— Așa-i, domnule! brava, cucoană-Casucă, ei brava!»",
    "Tinca, pieptănată acum frumos și pudrată ușor pe obrazul alb, se întoarse zâmbind pe scaun, între fețele vesele ale celor doo cucoane:",
    "«Și eu, acuși îs gata... Ce mai faci matà, tată?",
    "— Bine, domnule, răspunse cuconu-Iorgu. O să bem câte-o cafea...»",
    "Bătrânul Lunceanu, fără să zică nimic, se apropiè și întinse mânile, cu privirile umezite.",
    "«Na, na! strigă supțire coana-Raluca; să n’o săruți, că rămâne benghiu...",
    "— Măcar pe păr... șopti bătrânul fericit; și-și apropiè buzele de creștetul fetiței.",
    "Tinca Își scuturî capul veselă, cu un râs ușor.",
    "În clipa aceasta năvăli pe ușă Mihai, îmbrăcat în strae noo, c’o cravată mare ca un fluture negru la gât.",
    "«Până acuma l-am căutat!... strigá el ridicând mâna dreaptá. De-acuma vine...",
    "— Cine? întrebă subprefectul.",
    "— Varvarache! cine altul?",
    "— Ei, brava! strigă cuconu-Iorgu. Vezi, cucoană-Casucă, vezi? Doar e omul meu, domnule!»",
    "Mihai se oprise îndărătul Tincăi cu mânile la spate. Privea pe mireasă în oglindă.",
    "«Ce te uiți la mine așa? întrebă râzând fata. Vino mai bine să-ți așez cravata...",
    "— Asta vreau și eu! strigă băiatul, și trecu înnaintea ei.",
    "—  Tot înnourat? întrebă mireasa așezându-i fioncul. Ce zici tu? Ploo ori nu?",
    "— De ce să ploae ? întrebă liceanul pipăindu-și fluturele și întorcându-se cu fața la oglindă. Cum ese nunta cu așa mireasă, s’arată și soarele...»",
    "Cuconul-Iorgu începu a râde și a bate din palme:",
    "«Poftim! vezi dumneata! Mare ștrengar, domnule! maaare ștrengar!...»",
    "Tinca zâmbea la toți prin oglindă. Cucoana-Casuca se apropiè și o mângâiè pe cap:",
    "«Frumoasă mireasă! N’am ce zice, dragă puicuță!»",
    "În vremea asta, în cerdac se îndesară tropăituri. Lăutarii astupară lumina unei ferestre; în odae se făcu tăcere. Se auziră murmurările coardelor, — apoi deodată un arcuș trecu apăsat pe vioară și după el Valsul Primăverii începu, legănat, ca purtat de ușoare valuri.",
    "«Eu le-am spus să înceapă așa...» zise Mihai, privind pieziș în oglindă. Tinca îi zâmbi, și, chemată de amintiri fericite, închise o clipă ochii, pe când adierile melodioase creșteau și-i vărsau ca o ploae de raze în suflet.",
    "«Iaca și mirele, iaca și mirele!» strigă cucoana-Casuca, bătând din palme.",
    "Tinca se sculă în picioare, dintr’odată serioasă. Iar Negrea intră strălucind, cu brațele întinse. Toată fața-i vorbea de o bucurie nemărginită, și era frumos ca nici-odată. Fata-i întinse mânile, și o clipă se priviră adânc în luminile ochilor, pe când muzica cânta.",
    "Și ea se așeză iar pe scaun, închise iar ochii și-și duse dreapta la piept, amețită parcă. Apoi, cu un zâmbet dulce, își întoarse ochii și fața spre Vasile.",
    "«Voinic mire! șopti cuconu-Iorgu. Să-ți trăiască, cucoane Andrieș!»",
    "Și bătrânul privea la pereche, ca din al noulea cer, totuși cu ochii umezi.",
    "După ce veni și cuconu-Alecu, și moș-Grigore, cucoana-Casuca pregăti o leacă de gustare, «numai o leacă, pe-un colț de masă... Deseară este ce este!» Dar cuconu-Iorgu găsi prilejul să scoată la lumină câteva gărăfioare, ca să umple câteva păhărele.",
    "«Știi, cucoane, noi sântem mai bătrâni... Așa ceva se cuvine...»",
    "Și cuconu-Alecu își mângâia mustățile și bărbuța, și, cu paharul în mână, privea înduioșat spre «băeți».",
    "«Să bem pentru dânșii! zise el încet, ciocnind păharul. Acesta a fost visul meu...»",
    "Și, apucând pe cuconu-Andrieș de după cap, îl sărută îndesat pe amândoi obrajii.",
    "Băură un păhar, băură mai multe, și taraful zicea ușor, iar bătrânul Varvarache cânta cântece de dor, întinzându-și gâtul spre boeri și scuturându-și barba lungă căruntă. Zâmbea, ofta, gemea și-și rotea ochii focoși încă, sub sprâncenele tufoase,— și glasul lui răsuna limpede, înmlădiindu-se si tremurând.",
    "«Brava, Varvarache! zicea cuconu-Iorgu. Zi-i așa, ca’n vremea veche!»",
    "După masă, se începu punerea hobotului,— și Varvarache cânta cu foc: Taci, mireasă, nu mai plânge, în vreme ce cucoana-Raluca și cucoana-Săftica strecurau glume ușoare la urechea miresei și își ascundeau râsul cu brațele. Tinca părea că visează, cu lumina de zâmbet încremenită pe față.",
    "Poftiții începură a sosi. Veniră cavaleri pomădați, cu mustața răsucită, colegii de la primărie ai luii Negrea; veniră domnișoarele lui cuconu-Nicu Tanasache, cinci, toate albe, fără pic de sânge în obraz, tăcute și cuminți. Veniră și fetele cucoanei Săftica, doo codane rumene, care nu sămănau de loc cu mama lor osoasă și uscată; veni cucoana-Marița Neculcea cu o singură fată, un drăcușor vioiu numai de cincisprezece ani, cu niște ochi negri cari nu stăteau locului cât e picul, ca argintul cel viu. Apoi, pe lângă burta uriașă a lui Tanasache, pe lângă Neculcea supleantul, spătos, cu barba rară și cu nasul roș, pe lângă domnul Ionescu, om ciolănos și greoiu cu vârfurile degetelor crescute ca niște cioate, mai intrà și domnul Panaite Gheorghiu, — singur însă: cucoana era cam bolnavă;— și domnul Apostolescu, judecătorul, om burlac și morocănos, cu un ochiu la slănină și cu unul la făină. Toată «clasa cea mai de sus» a târgușorului.",
    "Odăile se umplură, și tavele cu dulceață și cu cafea începură a se opri pe dinnaintea fiecăruia. Lingurițele sunau ușor, în toate părțile se auzea: Mersi! Mersi! Fetele împresurau pe Tinca, o pipăiau, îi potriveau un fir de beteală, ori o crenguță din cununa de lămâiță. O întrebau râzând despre multe, vorbeau despre vreme,— și mireasa răspundea pe gânduri rar, din când în când. În jurul mirelui, cavalerii vorbeau ceva mai tare, une ori un glas slăbea, și îndată urmau hohote tari.",
    "După aceia fetele începură a împărți fioncurile de beteală la cavaleri. Mireasa așeză chiar cu mâna ei grămăjuia strălucitoare cu crenguța de lămâiță în pieptul lui Negrea, și el îi sărută mâna cu ceremonie, frângându-se tare din mijloc.",
    "În srârșit, după ce se legară băsmălile albe la capetele cailor, se suiră cu toții în trăsuri. Mireasa, albă, lucind parcă, ședea tăcută lângă cucoana-Căsuca, rumănă, veselă, pierdută în cordelele rochiei, ținând sus, ca un steag, lumânarea mare, greu împodobită. În trăsura a doua venea Negrea, acuma serios, lângă cuconu-Iorgu, țeapăn în gulerul nalt, cu amândoo mânile pe lumânare; și trăsurile toate mergeau duruind în fâlfâirile albe ale băsmălilor, prin lumina leșietică care se strecura ca un păinjeniș din văzduhul înnourat.",
    "Și la primărie lucrurile se petrecură repede. Cel puțin Tinca parcă nici nu-și dădu bine seama de vremea strecurată. Îndărătul ei simțea răsuflări, fâlfâiri de apărători, șoapte, pe când domnul primar Zaharia, mărunt, slab, cu ochelari, citea articole dintr’o carte groasă, se oprea, o privea zâmbind, o întreba politicos, parcă voia să-i zică: «Domnișoară, îți plac prăjiturile?»",
    "După ce iscăliră în condici, fata ridică capul și căuta pe cuconu-Andrieș cu ochii. Bătrânul îi zâmbea de-aproape și-i făcea mulțămit semne cu capul. Dădu apoi cu ochii de Vasile, îi zâmbi și el, și-i șopti: «Ne-apropiem, ne-apropiem!»",
    "Și eșiră într’o fÎșiire de ape parcă, se urcară iar în trăsuri, bicele pocniră,— și dintr’odată se trezi scoborâtă lângă pridvorul bisericii. Erau înlăuntru luminări aprinse, cărți deschise, era barba mare, albă a părintelui Petrea,— și ea ședea alături de cel pe care-1 iubea așa de mult, care trebuia de azi înnainte să-i fie tovarășul până’n marginea gropii. Îl privi, îl văzu așa de serios, așa de frumos,— și toată dragostea adâncă care o încălzise atâta vreme, acum îi năvălea cu un fior în piept; în față, cu un val de sânge; în ochi, cu o undă de lacrimi...",
    "Și pierdute îi sunară la urechi cetaniile preotului; ca într’o visare șopti da, la o întrebare care parcă venea de sus; sorbi o picătură acră de vin, își atinse buzele de o fărâmătură de pâne; se mișcă în jurul unei mese, pe când cântări răsunau supt boltă, cântări care-i părură tot așa de dulci ca și cele de altă dată, din noaptea Învierii, din ceasul începutului iubirii lor. O grindină albă se revărsă de sus din cafas, o învălmășeală, un murmur tremură un răstimp în jur,— apoi se simți cuprinsă de după cap, sărutată, privită de-aproape, și de ochi cari-i erau foarte cunoscuți, și de priviri străine. Și o înduioșare mare o cuprinse când cunoscu pe bunic, pe cuconu-Andrieș... O săruta, o strângea la piept, și lacrimi îi curgeau în tăcere, pe obrazul roșcovan și în bărbuța albă...",
    "Când eșiră, din văzduhul neguros se cernea ploae măruntă. Întră supt un poclit ridicat, se văzu alături de Negrea și, cu un zâmbet obosit, își lăsă capul pe umărul lui.",
    "«Ploo... murmură ea, vezi că tot ploo...»",
    "El o cuprinse de mijloc, se aplecă ușor spre dânsa și-i atinse repede colțul gurii, într’o sărutare care-i strecură prin vine un fior de apă încropită.",
    "«Nu-i nimica, zise el, nu-i nimica...» Și o privea cu ochi arzători, o strângea la piept, cu brațe prin care trecea un tremur. Ea își lăsase pe pieptul lui capul, și parcă-i venea să moară.",
    "Dar trăsurile se opriră. În ciripiri vesele coborâră fetele și se grămădiră spre ușă,— și iarăși mireasa fericită se simți ca într’un vis, în care vremea curgea fără să-și poată ea da seama cum. Lumini se aprinseră, cântece de vioară și flaut porniră, mese se întinseră. Și în lumină râdea lung cucoana-Casuca, poftea lumea, se întorcea spre ajutoare, dând porunci. Se trezi în capul mesei, lângă mire. El era iar serios, și ea îl privea, îl admira, din când în când.",
    "Li se aduse un ou. Mâncară amândoi dintr’însul. Și ea simțea bine că un fel de cucernicie o cucerea: așa își vor petrece în doi vieața: ori vor fi bogați, ori nu se vor putea împărtăși decât dintr’un singur ou sărac. Se uita la Vasile,— și el parcă-i pricepuse gândul, îi strecură o șoaptă pe care ea n’o înțelese, dar o primi ca pe o veste fericită.",
    "Și urmară închinări, se ciocniră pahare. Apoi tinerii se sculară, trecură în salonașul ceruit, unde se priviră, se poftiră cu zâmbete. Și muzica începu a adia, și părechile porniră într’un zbor ușor și legănat...",
    "Tinca se simți dusă în vârtejul acesta, și știa un lucru: că e la pieptul lui Negrea. Fiori după fiori i se strecurau prin vine, se simțea furată de legănarea de vis și de adierile moi ale cântecului, parcă se făcea tot mai ușoară, tot mai ușoară... Și, când se opri, se văzu față în față cu bătrânul cuconu-Andrieș. Iar o cuprinse, iar începu să o sărute,— și fetița zâmbea acum la boabele de lacrimi care scânteiau în barba ca a lui Cuza a bătrânului."
  ],
  "12": [
    "Însurățeii petrecură luna de miere, Septemvrie întreg, în căsuța lor. În cele trei odăițe pline de lucruri noo și de unele din mobilele de fată ale Tincăi, în grădinița din fața casei, în livada de din dos, trăiră cu totul despărțiți de lume în zilele limpezi ale începutului aceluia de toamnă. Chiar bătrânii veneau rar la ei și plecau curând, ca-și-cum se temeau să nu turbure fericirea acestei tinereți, iar alții, afară de cucoana-Casuca din când în când, nu-i cercetau de loc. Așa se cădea: măcar o lună de zile trebuiau lăsați în pace.",
    "Căsuța, așa de mult dorită și atât de îndelung târguită de cuconu-Andrieș, era, ce-i dreptul, așezată în partea cea mai curată și mai liniștită a locului. Nu era nici în târg, nici în vatra satului; era la mijloc, pe o bucată de uliță, prelungire din a Economului. Îi ziceau Cartierul funcționarilor; cei cari locuiau în partea aceia, și simțeau oare-care mândrie când rosteau cuvintele acestea. În adevăr, în cele vre-o treizeci de case curate, cu grădini, nu sălășluiau decât slujbași ai comunei ori ai Statului. Aveau copii puțini și trăiau cu economie și cu rânduială cei mai mulți, fără gălăgie, fără chefuri. Biserica, clădire bătrână și înnaltă de piatră, se înnălța în mijloc, răspândind peste colțul acesta parcă un aer de evlavie și pace.",
    "Cea dintăiu casă dincoace de piață, unde se sfârșea târgul, era a lui cuconu-Iorgu. În perdelele ei de viță sălbatică, mult ridicată din temelie de-asupra pământului, părea cea mai mare și cea mai arătoasă. În grădinița din față, cuconu-Iorgu, după dorința cucoanei Casuca, pusese globuri colorate de sticlă în vârfuri de bețe,— o raritate de întâia mână acolo, în Vascani. Într’însele se oglindea în negru și casa subprefectului și bucata de stradă din față, cu toți trecătorii ei, cari aveau obiceiu să-și privească silueta mică mișcându-se la fel cu ei în toate boambele.",
    "Cucoana-Casuca, gospodină harnică, toată ziua trebăluia prin ogradă și prin livada mare, de din dos; se arăta des pe la geamuri, scotea capul pieptănat lins și privea la vale spre Vatră, în lungul uliții. Din când în când, o gospodină se oprea o clipă în fața grădiniței. Își dădeau bună ziua, și cucoana-Casuca cu glasu-i tare o întreba și-i vorbea despre toate, un sfert de ceas. După aceia își trăgea capul de la fereastră și se arăta iar undeva, prin curte.",
    "Cuconu-Iorgu venea încet de la subprefectură, cu mânile la spate. De la poartă întreba: «Gata masa, cucoană-Casucă?» Și la răspunsul cucoanei, adăogea repede cu glasu-i gros: «Brava, cucoană-Casucă, ei brava!» Se arăta apoi și el în cerdac, la amiază și seara, după masă, își sorbea cafeaua și dădea drumul rotocoalelor de fum printre ghirlănzile de frunze întunecoase.",
    "Trăiau destul de bine cuconu-Iorgu și Casuca lui. Copii n’aveau, banii le prisoseau și aveau de unde pune și de-o parte. Toată lumea îi fericea, cu toate că se știa că cuconu-Iorgu are patima cărților. Vecinii n’aveau de unde să știe ce era în sufletul cucoanei-Casuca, pentrucă ea nu țipa niciodată la bărbatu-său și n’o apucau niciodată istericalele. Credeau că lucrurile nu se bagă în seamă: bine că sânt bani din belșug... Dar nu era așa. Cucoana-Casuca, în adevăr, așa de vorbareță cu oricine, cu conu-Iorgu se purta altfel. La el nu răcnea, pe el nu-1 batjocorea,— numai ofta când se întâmpla iar comèdia, și se lega cu batistă albă la cap. — Și, când o vedea așa cuconu-Iorgu, că stă ca moartă, că nici mânâncă, nici bea, îi venea să-și facă o seamă. Pentru el asta era mare pedeapsă, căci la frumoasa lui Casucă ș’acuma ținea. Iar dumneaei, de când cu logodna și cu nunta «băeților», se simțea mai fericită și avea pentru cuconu-Iorgu priviri mai calde decât înnainte.",
    "Lângă gospodăria aceasta «care o ducea bine», după cum se spunea în «Cartier», își avea sălașul, într’o căsuță mai mică, dosită printre copaci bătrâni, cucoana Raluca Văsescu, văduva. Rămăsese de bărbat tânără, după ce suferise ani de zile toanele unui ofticos și sărácia care împresurase casa. Acuma, în văduvia-i liniștită, parcă mai întinerise și se mai îngrășase. În câteva rânduri alergaseră vorbe șoptite în ascuns prin casele din prejur; se zvonea de o dragoste cu un venetic rătăcit pe-acolo prin partea locului, un ajutor de judecător, care n’a stat de cât șase luni în târg. Cu plecarea lui se potoli totul însă. Unii jurau pe sfânta cruce că a fost ceva la mijloc, alții dădeau din umeri neâncrezători; pe urmă, tăcură. Și cucoana-Raluca își ducea vieața liniștită cu venitul unei zestri mici, părea că a spus pentru totdeauna rămas-bun tinereței. Cu toate astea, mai era mult foc în ochii negri sub sprâncene groase ca lipitorile.",
    "Urmau alte câteva gospodăriii până la căsuța însurățeilor. După aceia, una peste drum de alta, veneau casele lui Neculcea și a lui Panaite Gheorghiu, a judecătorului Apostolescu și a lui Ghiță Ionescu. Mai încolo ședea Nicu Tănăsache. Și după asta, scoborând puțin la vale, drumul pe de o parte se deschidea spre biserică și pe de alta spre cimitir. Urmà apoi satul, Vatra- Vascanilor.",
    "lancu Neculcea, supleantul lui cuconu-Iorgu, era mai mult la Trifanov, ori în altă parte, în vecinătatea păhărelelor de spirtoase, decât acasă, și din leafa lui nu s’alegea nimic. Biata nevastă-sa, cucoana-Marița, își creștea greu, economisind parà cu parà și rupându-și de la gură, fetița pe care o aveau, Olga. O dăduse la Iași să învețe mai departe, să poată trăi singură, că de zestre nici nu mai putea fi vorbă; și numai ca fata să nu sufere, ea, cucoana-Marița, făcea acel lucru «neauzit și nemaivăzut» cum zicea mahalaua, se ducea singură, în zilele când se da leafa, după bărbatu-său și cerca să-1 zmulgă de la băutură, să-l aducă acasă, să-i ia banii, să-i strângă, și se zbatea, plângea, îl ruga, până ce-1 îndupleca. Cuconu-Iancu nu era om rău, i se rupea inima când o vedea venind îmbodolită în șalu-i negru, dar îi era rușine de cei din jur, se cucoșea, răcnea și cerca să-i poruncească să se ’ntoarcă la oalele ei,— dar la urmă tot pleca capul și, clătinându-se, pornea înnainte. Femeia venea încet în urmă, ca-și-cum se întorcea de la o cumpărătură din târg, asta după dorința bărbatului;— și acasă, ca în totdeauna, începeau lacrimile și rugămințile. Cât suferise cucoana-Marița la început, și cât stătuse la îndoială, cât își frânsese mânile, câte lacrimi vărsase, de câte ori se întorsese de la portiță, din drumul spre crâșmă întâia oară, numai unul Dumnezeu știe!... Acuma se obișnuise, — dar ș’acuma, când trebuia iar să plece, se gândea că mai bine ar bea un păhar de otravă, ori s’ar da cu capu ’ntr’o fântână.",
    "Și cu toate necazurile acestea, casa lor era curată, parcă ori când bătută de soare; înlăuntru, mobilele, deși foarte vechi, sticleau cu lustrul nou, fără un fir de praf; fetița, când venea în vacanțe, găsea flori în grădiniță și totdeauna un lucru nou pe măsuța ei. Iar cucoana-Marița atâta mângâiere avea: parcă mai uita amarul, când Olguța ei își întindea botișorul rumăn și o săruta încet pe pleoapele arse de lacrimi.",
    "La Panaite Gheorghiu, peste drum, vieața mergea bine, ascunsă, mocnită, în doi, cu băutura. Cucoana-Adela nu criticà pe nimeni, și nu se vizità decât cu foarte puține cunoștinți. Ea era fericită că cuconu-Panaite o lasă în pace și că are în pivniță strașnicul vin al vechiului stăpân, acuma cerșetor. Iar dumnealui nu bea niciodată apă, și avea o față lustruită bătând puțin în vânăt, totdeauna amărâtă, parcă de o durere ascunsă. Trăiau într’o casă cu ferestrele dintr’un geam, cu mobile noi de lux, pe care însă cucoana-Adela le disprețuia grozav și le lăsa în plata Domnului sub pânza lor de pulbere vânătă. În fiecare dimineață, cuconu-Panaite eșea într’o droșcă veche, cu doi cai mărunți și cu un Țigănoiu bătrân pe capră, și se ducea la sfoara lui de moșie. Când se întorcea, nimeni nu se arăta la geamuri, nimeni nu-i eșea înnainte, parcă intra într’o curte pustie.",
    "Dincolo, la Ghiță Ionescu, era bine-pace. Cucoana-Săftica, slabă, numai pielea și ciolanele, se purta ca un spiriduș, era o gospodină fără pereche; și cele doo fete, Liza și Marghiolița, creșteau cuminți și gospodine supt ocârmuirea ei aspră. La școală dumneaei nu voise să le dea: Ce le trebue școală? Să știe a crește copiii ș’a se învârti în gospodărie; asta le trebue!... Și cuconu-Ghiță, mai umilit, ca unul ce nu era din familie bună, tăcea și lăsa să meargă lucrurile cum voia cucoana-Săftica, că așa era bine. El știa asta: aducea, la luna, leafa și o strecura printre vârfurile ciotoroase ale degetelor lui în mâna uscată a nevestei. După acea își trecea palma peste mustățile groase și zbârlite și se uita zâmbind, cu ochii mici îngropați supt frunte, la nevastă-sa, așteptându-i cuvântul înțelept. Ea începea să-i spue una și alta, și el dădea din cap : «Asta-i bun, vezi asta-i bun!»",
    "Peste drum, Apostolescu, judecătorul, om ca de treizeci de ani, trăia singuratec. Se uita încrucișat, și parcă se temea de toată lumea; totuși om rău nu era. Suferea ori suferise odată, însă, de ceva, — de aceia pe semne trăia acuma așa de retras. Nici nu spunea de unde-i, ce făcuse, dacă fusese însurat, dacă avea de gând să se însoare,— nimic. Gurile rele spuneau că se închide în casă și bea pe înfundate, dar de-bună-seamă nimic nu se putea ști. Un singur lucru îl vedea toată lumea: mângâia pe cap copiii pe cari-i întâlnea pe marginea drumului, când se ducea la judecătorie. Asta plăcea mamelor; eșeau de-și luau în brațe puii și priveau zâmbind după el.",
    "Acasă, avea o femee stătută, care-i făcea mâncare și-i deretica prin casă. El, cum se întorcea de la cancelarie, se arăta în cerdac c’o carte. Citea până la vremea mesei, când fumul amurgului înnegura ziua. Intra apoi în casă,— și după masă se aprindea lumina în odaia lui din față. Stătea la masă, supt abajur, cu fruntea în palme, citind până târziu.",
    "În sfârșit, Nicu Tanasache ședea ceva mai la vale, aproape de biserică. Dimineața, la el, toată lumea era sculată în zori de zio. Seara, toți se culcau odată cu găinile. Peste zi, glasul lui puternic răsuna în toate părțile, burta-i uriașă trecea din ogradă în casă, ș’acolo din odae în odae. Necontenit dădea din mâni și bătea din picioare. Femeia, fetele, parcă voiau să intre în pământ înnaintea lui, până și mâțele fugeau scuipând, cu coada bârzoiu, când dădeau cu ochii de el. Mâncarea trecea drămăluită prin mânile lui, da banii parà cu parà. Numai pentru marele lui pântece nu era zgârcit; mânca și bea cât un popă la praznic; apoi se lăsa într’un cot și adormea sforăind ușor, cu gura căscată. Acesta era răstimpul când toată lumea răsufla în casă, când un zâmbet se furișa pe fața fetelor, când mama mai tăia pentru flecare câte o felie de pâne, subțire, «ca să nu se cunoască.»",
    "Ceilalți locuitori erau oameni mai puțin însemnați, cari-și ridicau cușmele în tăcere când treceau pe lângă ceștialalți. Ei veneau, se duceau, își scoteau rar nevestele și copiii la plimbare, chemau rar pe Varvarache, se întâlneau câteodată la o cinste și se duceau regulat la biserică.",
    "Strada era curată. Venind din vatră, drumul se lărgea parcă aici, mărginit cu zăplazuri de ostrețe, peste care se înclinau ramurile arborilor. În fața ferestrelor și ușilor vopsite cu vânăt bătând în albastru, străluceau flori, în straturi mărgenite cu bololovani văruiți; în fund, pe lângă case, se zărea verdeața bogată a livezilor. În tăcerea care de obiceiu era stăpână în uliță, rar străbătea plânsul unui copil.",
    "Casa însurățeilor părea și ea tinără și cochetă, cu ferestrele pline de flori, râzând la soare, între straturile stropite cu deosebite culori, cu chioșcul acoperit de rugurile fragede de bună-dimineață. În peretele alb, de-asupra ușii de din față, un scatiu cânta subțire din când în când, fericit în lumina și’n verdeața aceia.",
    "De obiceiu, în auriile zile ale lui Septemvrie, se arăta din când în când, la geamurile deschise, fața albă cu ochii albaștri a Tincăi. Tânăra își uda florile, ciupea câteva frunze îngălbenite, scotea puțin capul și privea în grădină. Îndărătul ei, mai în umbră, se ivea și Negrea, fără guler, numai în jiletcă. O striga încet, ea întorcea capul cu un zâmbet fericit, se îndrepta, se întorcea spre el.",
    "Une ori, pe portița vopsită alb intrau bătrânii, tustrei, pășind încet, sfioșii parcă. Tot deauna veneau încărcați cu câte-ceva. Și se opreau râzând fericiți în mijlocul ogrăzi, când Tinca, sprintenă în capotu-i ușor, se repezea pe ușă spre ei cu un strigăt vesel, căruia moș-Grigore îi zicea «un ciripit». Și, pe când bătrânii ceilalți întindeau brațele să-i apuce capul, să i-1 sărute, moș-Grigore, tot ca în vremurile trecute, se ploconea ducându-și mâna la piept, la buze, la frunte și înnainte, rostind gros:",
    "«Salamaleicum, tinerețe!»"
  ],
  "13": [
    "După ce Negrea își sfârși congediul — Septemvrie —, Își începu iar, însă ca alt om, treburile cancelariei. Se simțea și el acuma stând parcă mai bine pe scaun. Vechii gospodari îi zâmbeau mai cu prietenie și-1 opreau în drum, ori în coridorul Primăriei: «Ei, merge gospodăria, merge?» El zâmbea și răspundea cu convingere: «Cum nu, foarte bine...», ca-și-cum era pătruns de toate tainele, de toată tactica pe care trebue să o aibă un bărbat.",
    "În afară de treburile slujbei lui, mai veniră și alte datorii: vizitele la cunoștinți. Cucoana-Casuca, nuna, dădu lămuririle trebuitoare: unde trebuiau să se ducă întăiu, cât aveau a sta pe unde se duceau, cum să facă poftirile. În multe rânduri, chiar îi întovorăși și dumneaei. Și așa cunoscură mai de aproape, însă între priviri dulci și vorbe de prietenie, casa lui Nicu Tanasache, unde fetele zâmbeau cuminți când zâmbea și mama și unde numai cuconu-Nicu, soțul, râdea cu hohote ținându-se de burtă; cunoscură familia Ghiță Ionescu, unde cucoana vorbea în rețete și în proverbe și unde, dacă întrebai pe dumnealui îți răspundea tot dumneaei, după care dumnealui dădea din cap cu un zâmbet de aprobare îngăduitoare. Vizitară și pe Neculcea, și Tinca găsi «foarte bine» pe cucoana Marița, iar soțul era foarte simpatic. Chiar Vasile avuse, dupá ce eșiseră, o vorbă bună : «N’o fi dracul așa de negru cum îl zugrăvește lumea....» Lumea, adecă cucoana-Casuca, râsese cu șiretenie și avuse și ea o altă vorbă: «Răbdare, răbdare! Încă nu cunoșteam bine pe dracul!»",
    "După aceia primiră și tinerii în casa lor.",
    "În cea dintăiu Duminică, când trebuiau să vie musafiri, Tinca se sculă dez-de-dimineață. După ce mama-Ioana măturî și spălă pe jos prin odăi, după ce așeză lávicerele, Tinca singură intră în salonaș, cu pămătuful de pene moi. Deschise ferestrele și începu a aduce fiecare lucrușor la lumină. Îl bătea cu penele și-l netezea cu cârpa albă de flaneluță. Apoi, în capotu-i lung de satin, se așeză în mijlocul odăii și se uitî cu un zâmbet de stăpână mulțămită în jur.",
    "Pe peretele din fund, fără ferestre, era întins un covor, un covor tuns turcesc: într’un chenar de trandafiri de colori felurite, se arăta un călăreț în tunică albastră, cu burnuz alb la cap, cu ochii jumătate albi, jumătate negri. Era aplecat înnainte pe un cal cenușiu pornit în goană și purta în brațe o femee despletită, o pradă de dragoste.",
    "Pe peretele din spre miază-zi între ferestre, stăteau frumos rânduite fotografiile, în doo arcuri, cele mari de-asupra, cele mici de desupt. Toate erau în rame negre și închideau chipuri felurite, cunoștinți, rubedenii, bărbați și cucoane, în haine noi, uitându-se într’o parte, drept, cu gâturile țapene.",
    "De o parte și de alta a ferestrelor, spre colțuri, câte un tablou mare în rame aurite: cromolitografii cu scene de vânătoare.",
    "Între geamurile din spre răsărit, o măsuță cu oglinda ei, care arăta dreaptă, privind, pe Tinca. Acolo pe măsuță erau, în rame de scoici, portretele bătrânilor și a mamelor moarte, a cucoanei Anica și a cucoanei Sevastia. Tinca se uita zâmbind la ele, cucerită încet-încet, în liniștea odăii, de aduceri-aminte.",
    "Pe masa rotundă din mijlocul odăii, pe care iși sprijinea ea dreapta, era lampa de bronz cu globul de sticlă, pusă pe o tablă împletită din lânuri colorate. Apoi în jur o scoică mare răsucită în sfredel și câteva bibelouri: căței, pisici, copii de metal sau de piatră moale. Și, în jur, scaune de pae, iar pe lângă păreți fotelurile, pe care le întregea canapeaua de sub covor,— toate îmbrăcate în satin cu flori mari portocalii și vișinii.",
    "Și madam-Negrea se uita la toate, să vadă dacă sânt bine așezate, dacă n’a mai rămas undeva un fir de puf ori de praf. Începu apoi a umbla cu pași înceți încolo și încoace, așezând și celelalte lucruri neânsemnate, care erau aninate ici-colo, umplând golul pereților.",
    "Totul o mulțămea. Dar fața-i serioasă dintr’odată se luminî de un zâmbet: în cadrul ușii sta drept Vasile și o privea.",
    "«Te-am prins, zise el vesel, faci inspecția!...»",
    "Ea începu a râde și se apropriè de el:",
    "«Bună-dimineața!» Și-i întinse obrajii, dintr’odată rumeniți. Apoi înnaintară până în mijloc.",
    "«Te-am căutat intăiu în grădină... zise Vasile.",
    "— Nu, în grădină mergem acuma. Am să fac un buchet, să-1 punem aici, pe masă...",
    "— Atunci hai mai repede, că pe urmă plec în piață cu mama-Ioana.",
    "— Gospodarule, gospodarule! grăi Tinca zâmbind, ai început a te deprinde...»",
    "El o apucă râzând de mână, și eșiră în grădiniță. De-asupra, în colivia lui verde, scatiul cânta, luminat de soarele călduț de toamnă.",
    "«Brava ție! zise Tinca, întorcându-se spre cușcă. Cânți, măcar că azi nimeni nu ți-a dat apă și sămânță...»",
    "Apoi, printre straturile de flori rămase nevestejite de aburirile brumoase ale lui Septemvrie, prinse a umbla și a culege. Se apleca, rupea firul, se ridica și întindea floarea lui Negrea, care o înmănunchea cu o seriozitate destul de bărbătească.",
    "Intrând în casă, Negrea întrebă:",
    "«Ei, ce mâncăm azi, dragă?»",
    "Și începură a vorbi despre cumpărături. Ea număra pe degete, se gândea privind în lături, și dintr’odatî zvârlea o vorbă veselă. Mama-Ioana, îmbrobodită cu casânca-i neagră, îi privea liniștită cu ochii ei mititei în brăzdăturile și încrețiturile obrazului,— și aștepta cu panerul trecut prin brațul drept.",
    "După ce plecă Negrea, Tinca Își cercetă cămăruța. Dulceață avea, cafea râșnită era, musafirii puteau să vie câți or pofti. Și gospodina noo simțea o ușoară mândrie că era și ea așezată în cuibul ei, avea toate ale ei, că va primi în casa ei oameni cari vor putea vedea și curățenie și lucruri ca la orice căsnicie veche.",
    "Și vremea trecu în oarecare nerăbdare până la amiază, și de la amiază încă doo ceasuri lungi se scurseră, în plimbări prin salonaș, de la ferestrele din față până în fund, și ’nnapoi. Vasile, cam moleșit după masă, sta pe canapea, gânditor. Schimbau din când în când vorbe puține. Une-ori Tinca se așeza alăturea de el, și o clipă își pleca obrazul lângă al lui.",
    "Dintr’odată se întoarse de la geam spre el, și zise repede, aprinsă:",
    "«Vine! cucoana-Săftica!...",
    "— A! Ionescu...» îngâná Negrea. Se sculă, își așeză cu palma haina, apoi își trecu degetele prin păr.",
    "Tinca eși în antret, mlădioasă în rochia-i cenușie, cu ochii albaștri zâmbitori în cununa părului bălaiu, frumos încrețit și așezat cunună în jurul frunții.",
    "Prin grădiniță venea cucoana-Săftica, uscată, strânsă bine în rochia-i neagră împodobită la piept cu râuri de mărgeluțe scânteetoare ca păcura, și c’o pălărie mare c’o pană de struț cum e caimacul cafelei. Domnul Ionescu venea ceva mai în urmă, în sacou pestriț, cu obișnuitu-i baston cu măciucă de fildeș în mână.",
    "«A! bonjur, dragă madam Negrea!",
    "— Bonjur! bine-ați venit... Poftim!...»",
    "Cucoanele se sărutară, domnul Ionescu se descoperi și sărută mâna Tincăi. Stăpâna casei le făcu apoi loc, și, vorbind, porniră spre salonaș.",
    "«Ce mai făceai matà?",
    "— Bine, uite, prin casă, ca Duminica...",
    "— Da’ domnu’ Negrea, bine? întrebă zâmbind Ionescu.",
    "— Poftim, iată-1, foarte bine...»",
    "Vasile se arătă în ușă. Duse la buze mâna cucoanei Săfticăi, apoi se întoarse spre Ionescu și-i dădu mâna:",
    "«Aha! ce mai faci, cucoane? bine-bine?",
    "— Bine», răspunse Negrea. Și se așezară pe scaune, lângă masa din mijloc, pe care strălucea proaspăt buchetul de flori cules dimineață.",
    "Urmî o tăcere scurtă. Apoi cucoana-Săftica se uită zâmbind cu bunătate la Tinca, și zise:",
    "«Ei, ce-ați mai făcut, ce-ați mai dres?»",
    "Întăiu, afacerile cele mici ale gospodăriei avură locul. Tinca mărturisea că în adevăr s’au cam scumpit toate, și, ca o gospodină veche, găsi că «necontenit trebue să stai cu punga deschisă».",
    "«Hei, asta nu-i nimic, rosti madam Ionescu cu un oftat; eu de atâția ani mă lupt... Dar n’ai ce face, îți spun eu...»",
    "Și, cu gura-i cam mare, cu buzele supțiri, începu tânguirile: cât e de greu să ții cumpăna, cum trebue să tai din toate părțile; copiii rup: de-ar avea și strae de fier și tot ar trece prin ele, — pe urmă vine o durere, o boală... Iată, dumneaei de patru ani sufere. Uite, așa un boț, parcă se sue și se coboară de la gât la stomah... S’a căutat cu doctori, pe unde n’a fost, — nimic, bani zvârliți în baltă!",
    "Pe urmă, e greu de trăit așa, într’un târgușor. N’ai unde eși, unde să mai vezi ceva. Nici tu teatru, nici nu tu circ, cum e într’un oraș mare. Tot în casă și iar în casă! te strici, te sălbătăcești de la o vreme!",
    "Tinca asculta și dădea încet din cap, c’o ușoară umbră în priviri.",
    "Alături, Negrea vorbea de una de alta cu Ionescu. S’aude că guvernul nu mai are mult, gazetele țipă, nedreptăți peste nedreptăți în toate părțile...",
    "«Ași! zise Vasile, parcă te poți încrede în ce spun gazetele? Mai spun și minciuni...",
    "— Ei, așa-i, dar tot, știi...» răspunse cu neâncredere Ionescu.",
    "Și trecură apoi la vreme, la toamna lungă.",
    "«Acesta e semn bun, vorbi domnul Ghiță Ionescu, ducându-și degetele cu vârfurile groase la mustăți. Poate anul viitor a fi mai bun...»",
    "Urmî o clipă de tăcere. Cucoana-Săftica întinse mâna spre vasul de pe masă și scoase o pansea.",
    "«Bine, madam Negrea, matà tot mai ai flori în grădină?...",
    "— Pe ici, pe colo...» răspunse Tinca; și dintr’odată își aduse aminte de datoriile-i de stăpână a casei. Se sculă:",
    "«Vă rog să mă scuzați un moment...",
    "— Vai de mine, zise cucoana-Săftica, matà poate vrei să te deranjezi cu dulceață, cu cafea... Zău nu te mai supăra...",
    "— De ce? nici-o supărare...»",
    "Când se întoarse, madam Ionescu vorbea cu Negrea, și domnul Ionescu tăcea și își răsfira mustățile, privindu-le atent în lungul nasului.",
    "Mama-Ioana intrî îndată încet, cu tablaua cu dulceață. Era îmbrobodită cu tulpan curat și avea pestelcă albă dinnainte. Se opri în fața cucoanei Sáftica. Dumneaei scoase cu luare-aminte din chisea, pe vârful linguriții numai, dulcețul. Apoi, după ce bău apa și dădu drumul linguriței în pahar, se întoarse spre Tinca, trecându-și batista pe buze:",
    "«Mersi. Foarte bun dulceț... Uite, eu anul ista n’am găsit cireșe albe...",
    "— Au fost cam rari, zise Tinca.",
    "— Mersi! zise și domnul Ionescu.",
    "— Pentru puțin. — Mamă-Ioană, faci și doo cafele...",
    "— Zău, madam Negrea, nu te mai supăra, rosti cucoana-Săftica plecând puțin capul pe umăr.",
    "— Vai de mine, ce supărare poate fi asta?»",
    "În tăcerea care urmă, se auzi afară cântecul subțire al scatiului.",
    "Tinca se plecă puțin, privind pe fereastră.",
    "«Ce-i? întrebă madam-Ionescu. A! da, vine Neculcea...»",
    "Madam Negrea eși numaidecât. Se auziră glasuri, veni o undă de râs — și cucoana-Marița intră întăiu, naltă, slabă, cu ochii mari și frumoși încă.",
    "Negrea eși înnainte, îi sărută mâna; scutură și brațul lui Neculcea, care venea așezându-și repede cu mânile barba și părul. În picioare, cu toții, schimbară cuvintele începutului, apoi se așezară.",
    "Bărbații, cu mânile pe genunchi, se plecară unii spre alții, iar cucoana-Marița, între madam Ionescu și Tinca, întorcea capul cu zâmbete spre una și spre alta și grăia încet, c’o înmlădiere moale și sfioasă de glas.",
    "Mama-loana mai veni odată cu dulcețul. Și, după ce aduse și cafelele, boerii își făcură câte o țigară și se învăluiră în nouri cenușii, vorbind.",
    "Negrea se dezmorțise, i se aprinseseră ochii, povesteà unele întâmplări din oaste, și din când în când ceilalți doi izbucneau în râsete vesele. Tinca, între cucoane, acum se luase după șuvoiul vorbei. Asculta pe cucoana Săftica, asculta pe cucoana-Marița, răspundea și ea, până ce madam-Ionescu lunecă într’o bogată povestire, cu amănunte foarte încurcate, despre una Scomsca, o Leașcă, care de mult ținea locantă în Vascani și cucerise pe toți holteii funcționari; toți mâncau la ea și cheltuiau banii acolo la jocul de cărți... Și în taină, șoptit, Tinca află că, mi se pare, acolo a deprins întăiu cuconu-Iorgu macaua și treizeci-și-unu.",
    "În fumul de țigări și în vorba încălzită, mai intră și Nicu Tanasache, cu cucoana-Tarsița. El își legăna greu, pe picioarele scurte, burta uriașă, cu fața roșcovană mulțămită; și ochii verzi, cu scântei în lumini, se mișcau cercetători, îngropați sub frunte. Cucoana-Tarșița era o femee neânsemnată, cu fața ștearsă, cu ochii șterși, potrivit de naltă și potrivit de plină. Vorbea puțin și, când se întorcea bărbatu-său spre ea, tăcea, așteptând parcă ceva.",
    "Între cei trei, Tanasache se înfierbântá îndată și începu a vorbi tare, cu întreruperi de râsete, care-i purtau, ca izbiri de valuri, pântecele. Și, într’un răstimp de tăcere a cucoanelor, numai glasul lui rămase, pătruns de oarecare mânie. Era vorba de o afacere cu țăranii din Vatră. Se plângeau de o nedreptate a picherului la lucrul beilicului.",
    "«N’au dreptate, domnule, zicea el repede, n’au dreptate! îți vorbesc eu, care-i cunosc!  Mă rog, ce? dacă-i dai nas țăranului, s’a sfârșit!... Eu n’am pățit-o? dar bine, trebue să știi că a fost o mare ticăloșie la mijloc. Bine, domnule, mă duc la vânat și eu odată — mă duc rar, din an în Paști,— și merge cu mine și Grigore Pușcașul, îl știți, cu doi țărani. La pândă. Și m’așează, domnule, deasupra bălții, sus, pe mal, între niște ciuline... Ei? da’ după un șfert de ceas nu m’am dus cu mal cu tot până la genunchi în apă?... Mie-mi spui? Te porți bine cu el, domnule, îl cinstești, și el — poftim! Și încă când îți vine colo, cu jalba, să-l primești și... ceia... Da’ lasă-mă, domnule, îți foarte mulțămesc!»",
    "Dădea din mâni și obrazul i se făcuse stacojiu.",
    "«Sigur, zise Ionescu, se întâmplă lucruri care...",
    "— Bine, bine, răspunse Tanasache săltând puțin pe scaun, doar ești ajutor de primar, ești om cu oarecare... hm! se poate una ca asta?...",
    "— Așa-i, de sigur... adăogi Negrea.",
    "— Și ’ncă-mi mai vorbește mie unul și altul!... tresări iar Tanasache, repezindu-și înnainte mânile. Că țăranul așa, că țăranul pe dincolo... Ei nu, domnule, nu-i așa, ți-o spun eu! Adecă ce-am înțeles? ce fel de politică e asta? Politică?... — și ajutorul privea cu dispreț pe cei din jur—, asta-i politică? Îmi vin dumnealor cu legi copiate, îmi vin cu Ștruțber, asta-i țară? —Să-mi dai voe să-ți spun...",
    "— Sântem încă la început, zise Negrea.",
    "— Cum? strigă Tanasache, întinzând capu ’nnainte.",
    "— Sântem încă la început.",
    "— Așa? la început? Hah! dumneavoastră îmi umblați cu scuză... Apoi dacă-mi umblați cu scuză, n’am făcut nimic... Așa, — dă-mi voe să-ți spun că n’am făcut nimic!... Ce-au făcut dumnealor pănă acum?",
    "— Cine? întrebă Negrea.",
    "— Cum cine? Asta-i frumos! Cei de la putere! Ce-au făcut?... spune!...— Ceilalți tăceau. — Vezi? N’au făcut nimic, domnule, nimic!",
    "— Dar ai noștri?» îndrăzni încet Ionescu.",
    "Tanasache îl privi de sus în jos cu milă și pufni:",
    "«Ai noștri? Află, domnule, că e un denunț la mijloc, că vor veni să ne radă, că, dacă vor ei, ne-am dus dracului! Înțelegi «ai noștri?»",
    "Ionescu rămase cu gura căscată.",
    "«Cum? ce este?",
    "— Se zvonește, zise mai domolit Tanasache. Poftim! Dumneata, funcționar pașnic, — vine și se ocupă de dumneata! De ce nu-și văd de Ștruțber, de legile lor... Fură, domnule, fură ca’n codru, — mă’nțelegi? Asta-i politica!..»",
    "Se întinse tăcere, și ajutorul se șterse de sudoare. Cu tot bielșugul de vorbe, nimeni însă nu înțelegea despre ce-i vorba.",
    "Ionescu își duse mâna la mustăți și voia să mai zică și el o vorbă, dar cucoana-Săftica se sculă.",
    "«Am stat cam mult, să mergem, Ionescule...»",
    "Soțul se sculă. Tinca-i petrecu până la ușă. Acolo madam Ionescu zise:",
    "«Mai poftim pe la noi...",
    "— Cu plăcere...» răspunse Tinca.",
    "Înnăuntru, între cei rămași, vorba slăbi, — și curând se sculă și Nicu Tanasache și, cu ochii, făcu semn nevestei, să se ridice de pe scaun. Îndată se ridicară și ceilalți. După sărutări și strângeri de mână, Negrea și Tinca îi petrecură până în grădiniță. Apoi, unul lângă altul, se întoarseră încet, tăcuți, spre casă, prin lumina piezișă a soarelui.",
    "În salonaș era fum de tutun. Tinca deschise ferestrele, apoi se întoarse cu un zâmbet vesel spre Negrea, care rămăsese lângă masă, cu mânile în buzunările pantalonilor:",
    "«Ei, ce stai așa? la ce te gândești?»",
    "Negrea prinse a râde:",
    "«Cum la ce mă gândesc? Bine, am intrat și noi în rând cu lumea... Asta-i puțin lucru?»",
    "Ea se repezi cu pași scurți și-l cuprinse de după gât:",
    "«Da, ai fost foarte serios... M’am tot uitat la tine...",
    "— Hm! Te-am văzut eu...» murmurà Negrea și o sărută ușurel pe ureche. Apoi își îndreptă capul: «A! bine, dragă, am uitat să-ți spun... Bătrânii n’au venit azi...»",
    "Așa, alăturați, se așezară pe canapeaua din fund. Tinca zise, c’o umbră de mâhnire:",
    "«Da, n’au venit. Mă gândesc ce-o fi făcând tata...",
    "— Ei nu, dragă. Știau că azi ne vin musafiri și ne-au lăsat în pace... Ne-am întâlnit dimineață în târg... Am uitat să-ți spun... Bunică-tău a zis că vine mâne, să-și vadă fetița...",
    "— Bun, bun, îngână tânăra. Dac’ a zis că vine mâni, m’am liniștit...»",
    "Prin ferestrele deschise, eșeau ușoare șuvițe de fum. Peste grădiniță se așternea, tot mai mare, umbra casei. Scatiul, afară, ciripea, de abia auzit, în gușă. Și amândoi tinerii, alături, în umbra din fund, stăteau pe gânduri, cu ochii ațintiți."
  ],
  "14": [
    "Conu Andrieș își sărută fetița pe frunte, apoi se dădu înnapoi cu un pas și o privi zâmbind:",
    "« Brava, draga tatei, brava! parcă, de când nu te-am văzut, te-ai făcut mai frumoasă!»",
    "Tinca începu a râde și, apropiindu-se de bătrân, îl cuprinse cu brațul drept de după cap și-1 sărută pe amândoi obrajii.",
    "«Bun, bun, zise cuconu-Andrieș. Văd că tot mai ți obiceiurile vechi...»",
    "Și se uită cu privirile umede, cu zâmbetu-i blând, la Tinca lui, în ochii ei albaștri și mari: în ei lucea, ca și în trecut, flacăra care-i încălzise bătrâneța.",
    "«Șezi, tătucă, coleà pe scaun, zise tânăra, și spune-mi ce-ai mai făcut, cum o duci... Tot nu vrai să vii să șezi cu noi?",
    "—Iar? iar? — Și bătrânul o amenință cu degetul. — Nu ți-am spus, fetițo? tinerii cu tinerii și bătrânii cu bătrânii...",
    "— Dar ți-i urât, știu eu... Așa-i că ți-i urât?",
    "Spune drept!",
    "— Nu, — de ce să-mi fie urât? » răspunse cuconu-Andrieș privind pe fereastră.",
    "Se așează pe divan, răzimându-se cu spatele în perina de perete, își puse amândoo mânile pe genunchi, și-și întoarse privirile, cu zâmbetu-i de dragoste, spre Tinca :",
    "«Hai, vino și tu colea, și-mispune ce mai faci, cum mai merge cu gospodăria...",
    "— Bine, foarte bine », zise Tinca repede, așezându-se lângă el.",
    "Amândoi, alăturea, își zâmbiră, fericiți, ne-știind parcă ce să-și mai spue. — Apoi dintr’odată tânăra își aduse aminte de vizitele primite în ajun și începu să povestească bătrânului cum a fost, cine a venit, ce-au vorbit... Trecu apoi lu micile afaceri din acea zi, spuse că Vasile nu i-a adus carne tocmai bună și că mâncarea fierbe greu, și, încet-încet, toate afacerile neânsemnate care o ținuseră în loc o clipă, se desvăluiau, erau destăinuite bătrânului.",
    "Și cuconu-Andrieș o asculta zâmbind fericit, dădea din cap, interesat și el de cel mai mic lucru, râzând când râdea veselă fetița și întunecându-se când ea își încrunta sprâncenele subțiri.",
    "În iatacul mic, cu scorțuri pe pereți, cu icoane și cu candelă la răsărit, pătrundea, prin singurul geam, lumina de dimineață a soarelui de Octomvrie. O dungă argintie se ridica până la bărbuța albă și luminà zâmbetele și râsetele bătrânului.",
    "După vorba vioae a Tincăi tăcură un răstimp, și iar se priviră cu dragoste.",
    "Apoi deodată tânăra întrebă :",
    "«Da’ florile mele de-acasă, ce mai fac, tătucă?",
    "— Bine, răspunse cuconu-Andrieș. Le ud în fiecare dimineață. Au crescut și-s frumoase. La iarnă au să-mi umple geamurile de buchete.",
    "— Bun, șopti Tinca.",
    "— Să vezi, zise bătrânul întorcându-se spre fetiță, acuma, toată ziua stau la cuconu-Alecu, și numai despre voi e vorba. Jucăm o partidă de preferans, și pe urmă eu întreb: Oare ce mai fac băeții? Și cuconu-Grigore de colo: Bine, mersi! — Ce mai râdem! — Ce să facem altceva? Când or veni nepoții, ei, atunci se schimbă afacerea...»",
    "Și, râzând șiret, bătrânul privi pieziș spre tânără.",
    "«Da, da, râde-mă, zise Tinca; văd eu bine că ți-i urât acasă...",
    "— Măi puiule! șopti bătrânul; eu sânt un biet moșneag, și numai pe tine te am pe lume!...",
    "— Săracu’ tătuc! » zise încet, înduioșată, Tinca. Se alătură de el și-l sărută încet pe obraz.",
    "Bătrânul dădu trist din cap și oftă :",
    "«De-acù, mâni-poimâni mă duc și eu... Ași vrea să știu că te las fericită...",
    "— Ei nu, nu vorbi așa, zise Tinca, și-și apropiè iar obrazul de-al bătrânului; nu vorbi așa, că mă supăr...",
    "— De ce să te superi? răspunse zâmbind cu mâhnire bunicul; doar știi că tu ești lumina ochilor mei.... Asta am spus-o totdeauna...",
    "— Da, tătucă, așa-i... Dar știi ce ? Mai bine sărută-mă pe frunte, ca pe vremea când eram fetiță, și spune ce s’a mai întâmplat pe-acolo...",
    "— Bine, să te sărut, zise bătrânul. Parcă acum nu ești tot fetița mea ?",
    "— Sigur. Ei, ce mai nou prin ulița dumneavoastră?",
    "— Stăi, întăiu să te sărut...» răspunse cuconu-Andrieș.",
    "Și, după ce-o sărută, începu a-i spune:",
    "«Mai întăiu la noi, fetița tatei, nimenea nu spune nici-o vorbă... Eu tac și mă gândesc la tine. Zic: acu s’a sculat; acu umblă ș’așează prin casă... Îți vine-a râde?...",
    "— Nu, tătucă, — de ce să-mi vie a râde?...",
    "— Așa, — dar dacă zici tu că nu, — bine! După aceia, mă duc la cuconu-Alecu și beau cafeaua; și, după ce beau cafeaua, eșim în târg...»",
    "Tinca începu a râde:",
    "«Tot așa îmi spuneai poveștile, când eram mititică...",
    "— Hm! murmură bătrânul.",
    "— Ei, nu te opri. Spune, spune...",
    "— Spun, — și cuconu-Andrieș începu a-i mângâia părul bălaiu. Eșim în târg. Și, după ce ne întoarcem, ne punem la sfat, în cerdac. Și stăm până cetrece Reb-Ițic...",
    "— Săracu’ Reb-Ițic ! zise Tinca încet. Ce mai face calul lui?",
    "— E tot așa de slab ! răspunse cticonu- Andrieș. Și el tot așa strigă: Trădător! trădător! și dă din mâni la Bercu-croitorul...»",
    "Glasul bătrânului era moale ca ’n vremurile de demult, când își ținea fetița pe genunchi, o netezea pe cap și-i spunea basme. Și Tinca era înduioșată, pătrunsă la suflet ca de un fior ușor de durere, de milă, pentru bietul bătrân rămas singur. Vedea ea bine cât de greu o duce el fără «fetiță», vedea că dragostea lui era mai mare decât își putuse ea închipui. I-o spunea privirea umedă, glasul, toată ființa lui lipsită de alt bun pe lume.",
    "Vorbind, bătrânul își coborâse brațul și-i mângâia obrajii; apoi o apucă de mână și prinse a-i netezi degetele fine. Și parcă uitase că madam Negrea are o mulțime de afaceri casnice.",
    "Tinca se deslipi ușor de lingă el și-î zise blând :",
    "«Stai o leacă, tătucă, mă duc să văd ce face mama Ioana cu mâncarea...",
    "— Da, da, răspunse conu-Andrieș.",
    "— Și rămâi la noi la masă, nu-i așa ?",
    "— Cine? eu? nu, de ce? nu rămân...",
    "— Ei, vezi? nu-ți plac bucatele mele. De ce nu vrei să stai ?",
    "— Apoi n'are să vie bărbatu-tău, drăguță ? de ce să stau ?",
    "— Cum de ce ? și lui are să-i pară bine. Nu știi cât de mult ține el la mata ?",
    "— Bine, dacă zici tu...»",
    "În glasul lui era o ușoară turburare, și Tinca ghici că avea ceva în suflet bătrânul, o ușoară pornire împotriva lui Negrea, pentru că-i luase bucuria bătrâneței.",
    "«Crezi că nu înțeleg, tătucă ? zise ea râzând. Parcă ce-i vinovat bietul Vasile?",
    "— Nu, Tincuță, răspunse cuconu-Andrieș; îți spun drept că n’am nimic...",
    "— Bine, bine, las’ că știu eu!»",
    "După ce eși ea, bătrânul rămase cu ochii ațintiți asupra ușii.",
    "Acuma dunga de soare își schimbase locul și arginta colțul de divan unde șezuse Tinca.",
    "În tăcerea iatacului, veneau zgomote slăbite de toacă de-alături, de la bucătărie. Bătrânul simți că deodată au contenit, și se gândi că chiar atunci a intrat Tinca, și mama-Ioana s’a oprit.",
    "Se auziră apoi glasuri. Căuta să deosebească pe cei mai subțire... Și sta atent, cu ochii ațintiți, mângâindu-și cu dreapta bărbuța albă.",
    "După ce veni Negrea de la cancelarie, stătură la masă, Bătrânul se arăta foarte vesel și râdea cu haz la întâmplările pe care le povestea Vasile. Mânca cu poftă, și fața-i roșcovană la fiecare clipă se întorcea cu mulțámire spre fetița lui.",
    "Închinară și câte un păhărel de vin, și Negrea zise, ștergându-și mustățile cu șervetul:",
    "«De ce nu vii mai des pe la noi, tată?",
    "— Vezi? vezi? rosti veselă Tinca; ce-ți spuneam eu că și el te iubește ca și mine?...",
    "— Sigur! adăogi Vasile.",
    "— Bine, bine, răspunse bătrânul; știi că moșnegii au ideile lor...",
    "— De ce? mai veniți pe-aici, mai petrecem... »",
    "Bătrânul strecură o privire spre Tinca. Ea se uita cu ochi luminoși la Negrea, — și moșneagul își mângâiè ușor mustățile și-și coborî capul în piept, privindu-și bobița de pâne pe care o rotunzea între degete.",
    "După ce plecă tânărul la primărie, bătrânul mai stătu puțin de vorbă cu fetița lui, apoi se pregăti și el de ducă. Își lo pălăria și bastonul, și-și sărută odorul pe ochi și pe frunte.",
    "«Fetițo, zise el, cine te iubește mai mult? Tot moșneagul!...»",
    "Ea prinse a râde. «Da, da!» rosti bătrânul încet. Și porni.",
    "Trecu încet, gândindu-se, prin cartier, printre grădinile pălite de brumele dintăiu ale toamnei. Frunze rătăcitoare tremurau ca fluturi, prin tăcerea și lumina după-amiezii. — Dădu apoi în ulița plină de Ovrei a Economului. Stoluri de copii făceau gălăgie și se jucau în soarele prietenos; și ’n aceste din urmă zile bune, femeile stăteau în prag ținându-și copiii în brațe sau împletind la călțuni.",
    "Bătrânul se gândea la pustiul care-1 aștepta acasă, și la vieața cu ceilalți bătrâni, care acuma îi părea lipsită de farmecul din trecut, lipsită de aceia care dădea lumina și farmecul. Apoi se gândi că băiatul nu iubește destul pe fetița lui. El ar fi vrut altfel de iubire, ca a lui, — cu tot sufletul. Pentru asta i-o dăduse doară. — Se poate și să se fi înșelat; el cu bătrâneța lui altfel gândește. Dar pentru fetița luî el ar fi în stare să-și dea vieața. Uite, o clipă de nefericire să-i știe, o lacrimă amară, — și ce s’ar întâmpla ’n vieața lui, el singur nu-și poate închipui!",
    "Și bătrânul mergea încet, cu gândurî multe și felurite, în care tot chipul Tincăi stăruia ca o lumină.",
    "Când ajunse înnaintea casei, se opri în fața ușei încuiate și a geamurilor închise, în dosul cărora înverzeau c’o leacă de veselie florile rămase în urma fetiței. Se opri, și parcă-i era greu să intre. — Își aduse aminte că-i vremea preferansului, și parcă simți o ușurare. Intră la cuconu-Alecu.",
    "«E-he-hei! strigă pe nas moș-Grigore. Bine-ai venit! Te-așteptam, frate... Ia să zic Smarandei să facă trei cafele...",
    "— Ce fac băeții ? întrebă vesel cuconu-Alecu, amestecând grăbit cărțile. Hai, șezi colea; ai cam întârziat, frățioare!",
    "— Bine, răspunse domol bătrânul Luneanu, băeții sânt bine.» Apoi deodată i se lumină fața: «Să vezi, fetița s’a mai îngrășat parcă, și s’a făcut mai frumoasă !",
    "— Bun-bun, zise cuconu-Alecu; ia șezi colea. Cine tae cărțile ?",
    "— Cum? a! da! — murmură bătrânul Andrieș și se așeză între ceilalți doi moșnegi. Ce-ați mai făcut ?",
    "— Noi? zise moș-Grigore. Nimica.— Stăi, stăi, cucoane, ai să-mi mai dai doo cărți...",
    "— Cum doo cărți? rosti mirat bătrânul Negrea. Ia stai ? Ți le-a luat Andrieș. Bine, frate, dar unde te gândești ?...",
    "— Hm ! murmură Lunceanu. Doo cărți... doo cărți... Am stat o mulțime de vorbă cu fetița... Mi-a spus c’a avut eri o mulțime de musafiri...",
    "— Ia stăi, cucoane, zise deodată cuconu-Alecu. Joci, ori nu joci ?",
    "— Cum nu? cum nu? răspunse repede cuconu-Andrieș. Cine dă ? Poftim riga de cupă!...»"
  ],
  "15": [
    "Luna Octomvrie se sfârși cu vreme rea. Zile umede și reci vestiră apropierea ernii. Grădinile rămăseseră fără verdeață, — și une ori, în tăcerea după-amiezilor, treceau învăluindu-se și croncănind șiraguri de ciori.",
    "În vremea asta, tinerii însurăței își vizitară mai des cunoștințele, mai ales seara ; și trecură de multe ori spre casele bătrânilor, în partea cealaltă a târgușorului.",
    "Între bătrâni, o duceau cu sfaturi lungi și încete. De multe ori lucruri spuse în urmă, — erau din nou povestite cu liniște și cu tact. Tinca asculta cu zâmbetu-i bun, iar Vasile căsca și se gândea la alte-cele.",
    "La cuconu-Iorgu, ori la lonescu, vorba bogată a cucoanelor mai curând rupea monotonia serilor lungi. Se vorbea despre unele gospodine care lipseau, despre păcatele unuia și altuia, — se hotărau înrudiri până la a șaptea spiță; se mai făcea și oarecare politică, după cele mai învierșunate gazete; apoi cătră unsprezece ceasuri se făcea tăcere, și stăpâna casei căsca odată lung și trist. Tinerii veneau acasă tăcuți, intrau în odae pe pipăite, Vasile aprindea un chibrit, Tinca scotea sticla de la lampă și ridica fitilul, — și, după ce mai stăteau puțin de vorbă în rumeneala luminii, se pregăteau de culcare.",
    "O mâhnire ușoară apăsa pe Tinca în zilele acestea jilave. Negrea venea grăbit la amiazi, mânca repede, — și, la vorbele nevestei, la îndemnurile ei la fiecare fel de mâncare, la surâsurile ei de dragoste, nu mai răspundea ca odinioară. Se plingea că e ostenit, că are mult de lucru și seara venea, uneori, cu întârzieri peste ceasul obișnuit.",
    "Tinca nu zicea nimic, rămânea tăcută, gânditoare. La plecare, la venire, zâmbetul ei avea o slabă încrețitură de suferință. Plictiseala și necazurile lui o ajungeau și pe ea, — și ar fi dat mult să-l vadă iar ușurat la suflet, întorcându-se cu avânturile de dragoste de la începutul căsniciei lor.",
    "Câteodată, când îl vedea ceva mai luminat, îi veneau veselii de copil, îi sărea în brațe, îl săruta; bucuria i se revărsa în vorbe bune, în mângâieri. Și Negrea parcă se deștepta cu ochii dintr’odată aprinși, o cuprindea în brațe, — și ’n clipele acelea Tinca uita și de zilele mohorâte și de necazurile lui acolo, la primăria plină de dosare prăfuite.",
    "Vremea curgea încet. In gospodărie erau treburi multe și mărunte. Tinca pregătea zarzavatul pentru iarnă, punea varza la murat, își închidea bulionul în sticle, rânduia cununile de ceapă și cartofii în pivniță. Cucona Casuca în fiecare zi intra pe portiță, venea, își săruta fina și începea să o dăscălească : câtă sare trebue, câtă apă, cum se așează fiecare lucru, — și la orice povață avea învălmășeli de cuvinte, întoarceri la trecut, la întâmplări pe care le amesteca cu varza, cu apa și cu sarea.",
    "Au fost zile de necazuri și de muncă, —și însfârșit, într’o Sâmbătă seara, toate fură gata. După umblări încolo și încoace, Tinca se opri în cele din urmă la cămară, băgă de seamă, ca o adevărată gospodină, la rânduiala din rafturi, apoi ceru apă și săpun.— Se spălă pe mâni, trecu în iatac și-și schimbă capotul; se așeză înnaintea oglinzii, își potrivi pieptănătura și-și mângâiè obrazul cu puful de pudră, — după aceia se uită la ceas.",
    "Erau șase, însera, trebuia să vie și Vasile de la slujbă.",
    "Ea se gândea cu bucurie la clipa când o să-i mulțămească, spuându-i, între doo sărutări, cit de vrednic s’a purtat și cum și-a pregătit apărarea pentru zilele grele ale ernii. Începu a se plimba prin odăiță, prin umbra care înalbăstrea tot mai mult geamurile și umplea tot mai mult de întunerec ungherele. Din când în când se oprea, se apropia de fereastră și asculta : parcă auzise portița.—Se îndrepta apoi iar, se uita la ceas, și din nou își începea plimbarea de la fereastră la ușă.",
    "Dar Negrea întârzia, și tânăra își făcea o mulțime de gânduri. Poate vrea să sfârșească o lucrare începută, poate a venit vre-o inspecție, cine știe!... O jumătate de ceas nu-i mult. Sânt șase ceasuri jumătate. Are să vie obosit; ar fi bine să fie erata masa, — când va intra, să nu mai aștepte.",
    "Eși din iatac în sală, apoi afară. Prin ferestruicile bucătăriei izvora lumina rumănă a focului din lăuntru, în pâlpâiri grăbite. —- Se gândi să dea întăiu o fugă până la poartă. Își strânse capotul la piept și porni. Din portiță privi în lungul uliței, spre târg. Prin întunecimea serii umede nici-o umbră nu se vedea ; și era o tăcere adâncă care-i strânse inima ca o presimțire tristă. Lumini ardeau la casele vecine ; ea se simți mai singură și mai mâhnită. și un fior de frig o scutură.",
    "Se întoarse repede și intră în bucătărie.",
    "«Mamă Ioană, gata masa?",
    "— Gata, zise veselă bătrâna, întorcându-și ochii mici și obrazul sbârcit. A venit cuconașul ?",
    "— Nu, șopti tânăra și parcă simți în gât un nod amar.",
    "— Atunci, când a veni, mestec numai mămăliguța.",
    "— Bine...» zise încet Tinca, și eși.",
    "În casă, prin întunerec, căută chibriturile și aprinse lampa. Se uita după aceia iar la ceas. — Șapte. — I s’o fi întâmplat poate ceva. Și dintr’odată îl văzu căzut, prin întunerec, plin de sânge. Apoi iar se gândi : nu, asta nu se poate; ar fi fost cine s’o vestească.—Atunci care-i pricina întârzierii ? Și răspunsul cel mai dureros i se desluși în minte. S’a luat cu cineva și s’a oprit la o cinste. Un pahar, doo,— pe urmă nu e greu să întârzii. Așa trebue să fie ! Și o nemărginită tristeță o cuprinse. Lăsată în părăsire așa de curând, pentru un pahar de băutură sorbit acolo, lângă o tejghea murdară! Din partea lui, i se părea un lucru cu totul neânțeles și nou. Nu, nici asta nu se poate. Dragostea ei nu se împăca cu așa-ceva. Ar fi o înjosire și o umilință prea mare. — Dar atunci ce este? de ce nu mai vine?",
    "Lumina lămpii i se păru mică. Așa, parcă singurătatea odăii era mai grea și colțurile aveau umbre care o înfricoșau. Întinse mâna și ridică fitilul; după aceia se înnălță repede, ascultând. Nici de data asta nu era nimeni. Și rămase în mijlocul odăii, cu mânile împreunate lăsate în jos, cu ochii ațintiți lucind, pierduți în gânduri.",
    "Și vremea trecea. Se gândi iar să iasă la portiță. Își căută cațaveica cu blăniță de vidră, pe care o purta când era fată, și-o puse pe umeri, și eși sgribulită.",
    "Acuma venea cineva. Își simți inima bătând. Dar umbra se apropia, — și cunoscu că nu era Vasile. Se dădu binișor în dosul porții, și așteaptă. Cel care trecea, era Apostolescu, judecătorul. Tincăi i se păru că se uită spre poartă. Mergea domol și pașii lui, prin mâzga uliței, aveau un sunet ciudat, ca un clefăit ușor. — In urma lui se întinse iar tăcere, și ulița rămase pustie.",
    "Când se întoarse în casă, simți iar nodul amar la gât. Se temu să n’o găsească plingând bătrâna, și eși din nou până la fereastra bucătăriei. Bătu în geam și zise tare :",
    "«Mamă Ioană, pune mâncare deoparte... Vasile întârzie în ia-seară, are niște afaceri... Dumneata poți să măninci...»",
    "Din năuntru se auzi răspunzând glasul innăbușit al mamei-Ioana:",
    "«Dar mătâluță ce faci? aștepți?",
    "— Eu nu mănânc!» răspunse Tinca. Simți că i se urcă sângele în obraz; se întoarse și intră în casă.",
    "Se sui pe pat, se răzimă cu spatele de perete, așa cum era, cu cațaveica între umere, — și dintr’odată simți nodul amar urcându-i-se prin fălci, la tâmple și la ochi. Nu se mai putu stăpâni; începu a plânge în tăcerea iatacului. Sta cu ochii ațintiți înnainte și lacrimile-i curgeau încet pe obraji. Erau lacrimi înveninate, care o ardeau ca niște picături de foc.",
    "Apoi așteaptă multă, multă vreme. Plânsul i se oprise, ș’acuma sta așa, parcă nu se mai gândea la nimic. Simțea în piept o durere mare, și știa că Negrea nu mai vine,— atât. Pe urmă nici atât nu mai știu; durerea-i adusese un fel de amorțire; ochii stăteau ațintiți, cu o lucire ciudată.",
    "Și iată că într’un târziu pătrunse zgomot din sală. Ușa se deschise și Vasile intră.",
    "Tinca tresări ușor. Se dădu jos de pe pat și duse mâna la frunte.",
    "Negrea se oprise și se uita la ea cu privirile turburate. Ochii parcă-i sticleau puțin. Zise:",
    "«Ce mai faci tu, Tincuță? Mă erți? uite, am întârziat puțin... M’am luat cu ziua târgului...»",
    "Nevasta îl privi o clipă, apoi se îndreptă spre ușă.",
    "«Stăi, stăi, zise Vasile cu un zâmbet umed. Vrai să-mi aduci mâncare ?",
    "— Da, șopti Tinca.",
    "— Nu, nu mânânc, nu mai aduce. Am gustat în târg câte-ceva. Tu ai stat la masă, nu-i așa?",
    "— N’am stat, nici nu mi-i foame...",
    "— Ei, vezi cum ești? Trebuia să mănânci, dacă ai văzut că nu vin...»",
    "Apoi se apropiè, o apucă cu amândoo mânile de tâmple și-i apăsă gura într’o sărutare lungă.",
    "«Tincuță, nu te supăra,— mă erți?»",
    "Și Tinca îi simțise duhul de vin și mirosul rău al tutunului. Duse palmele la ochi și izbucni dintr’odată într’un plâns cu sughițuri. Plângea amar, și-i izvorau lacrimile printre degete. Iar Negrea, dintr’odată înduioșat, se alătură de dinsa, o cuprinse de după mijloc și începu a o săruta pe păr și pe tâmple. O săruta și-i vorbea dulce :",
    "«Tincuță, iartă-mă, Tincuță... N’am știut c’ai să te superi așa de tare!...»"
  ],
  "16": [
    "A doua-zi, Duminică, amândoi se sculară triști. Umblau prin casă, se priveau din când în când prin oglindă, sau repede întorcându-se în altă parte, dar nu rosteau nici-un cuvânt. înnainte de a se pune la masă, Vasile se opri puțin în picioare lângă Ținea, parcă voia să-i spue ceva. Dar se întoarse încet, își împinse scaunul în tăcere, și se așeză de cealaltă parte a mesei.",
    "Tinca nu mâncă mai nimic, se sculă și trecu în salonaș. Vasile rămase acolo, în sufragerie, gânditor, cu bărbia răzimată în palme și cu coatele pe masă. Fața lui curată era pălită de o ușoară oboseală, și în ochii căprii tot mai rămăsese ceva din turburarea serii trecute.",
    "Câtră doo ceasuri, când intră pe ușa de din față, cucoana-Casuca se opri mirată: tăcere și într’o odae și ’n alta, și nimeni nu-i eșea înnainte.",
    "Se opri puțin în sală. — De-acasă sânt acasă, gândi cucoana-Casuca; altfel n’ar fi descuiată ușa de din față. Trebue să fie un drac la mijloc !",
    "Deschise ușa de la sufragerie. De la masă, se ridică Vasile cu un zâmbet silit.",
    "«Bonjur, finule, ce mai veste? Unde-i fetița ?",
    "— Nu știu, răspunse Negrea, apropiindu-se și sărutându-i mâna. Mi se pare că e ’n salonaș. Puțin cam indispusă...» Și iar cercă să zâmbească, numai dintr’un colț de gură.",
    "Cucoana-Casuca se uită lung la el, apoi se întoarse și deschise cealaltă ușă. Tinca-i auzise glasul și era în picioare, lângă masa din mijlocul odăii. Și pe fața ei un zâmbet sfios, ca de frică.",
    "Nevasta lui cuconu-Iorgu închise ușa și-și încrucișa brațele pe piept.",
    "«Bine, dragă, ce este? ce s’a întâmplat?...»",
    "Tinca se sili greu să zâmbească iar; ochii însă de-odată i se umplură de lacrimi ; tot sângele-i fugi din față. Se întoarse repede, făcu doi pași și se lăsă într’un colț al canapelei, cu mânile pe obraji, cu fața’n jos.",
    "Cucoana-Casuca căscă ochii mari, înspăimântată.",
    "«Ce-i, dragă puicuță? vai de mine!»",
    "Se repezi cu mânile întinse, se trânti pe canapea alături de tânără, o apucă de umeri, o întoarse spre ea, îi desfăcu mâinile și-i dezveli fața umedă de plâns.",
    "«Fii cu minte, drăguță... fii cu minte... Se poate una ca asta ? Bine, frate, ce fel de vorbă? Unde ne aflăm ? Hai, destul, — uită-te la mine, spune ce-a fost ? V’ați sfădit ? ce-i?»",
    "Tinca scoase batista și-și șterse încet lacrimile, fără să-ii ridice ochii.",
    "«Ce-i, frate? zise ascuțit cucoana-Casuca. V’ați sfădit ?",
    "— Nu ! răspunse încet tânăra, și umerele-i tresăriră într’un suspin iute.",
    "— Atunci a venit târziu astă noapte?...»",
    "Tânăra își duse batista la ochi.",
    "« Asta-i ! strigă cucoana-Casuca. Așa-i că a venit târziu aseară ?»",
    "Tinca oftă ușor:",
    "— Atunci de ce nu spui, dragă puicuță, de ce nu spui și plângi de geaba ?... Ce lume, frate, ce lume ! — Și cucoana-Casuca o cuprinse și o trase domol spre sine, într’o îmbrățișare de mângâiere. — Bine, pentru asta plângi tu, drăguță ? Uită-te la mine! pentru atâta lucru? îmi pare rău !»",
    "Îi mângâiè încet părul și o sărută pe frunte.",
    "«Spune drept, dragă, i-ai spus ceva ? ți-a spus el ție ?",
    "— Nu, nimic...",
    "— Bine, dragă, atunci stai o leacă... Vra să zică, de dimineață și pân’acu tot bosumflați mi-ați stat, tot cu ochii în lături, și cu niște boturi ! — Pentru atâta lucru ? Ce însemnează asta ? Copilării! floare la ureche ! Asta nu se poate, puicuță dragă, cu nici-un preț!»",
    "Și cucoana-Casuca se ridică repede de lingă Tinca, se repezi la ușă, o deschise și făcu un pas în sală :",
    "« Cucoane Vasile ! ia poftim mă rog încoace ! ce-mi stai ca un moroiu acolo ?»",
    "Negrea descinse ușa de la sufragerie, și cucoana îl apucă numai de cât de mână.",
    "«Vină’ncoace, poftim încoace! — Și intră cu el în salon... — Uite, stai colea, uită-te la dumneaei! O vezi?... Uită-te bine!» - Se răsuci repede în loc, se avântî, închise ușa, apoi iar se întoarse. Se așeză între Vasile și Ținea, cu mânile în șolduri, și, piecându-și capul la fiecare vorbă, începu din nou : «Așa ! uitați-vă în altă parte ! I frumos vă șede, halal să vă fie! Ce ’nsemnează comèdia asta? Ia mă rog! »",
    "Negrea sta lingă masa din mijloc, cu mânile în lungul trupului. Tinca, în colțul ei de canapea, privea în jos, și cu degetele răsucea un fir de ață descoperit într’o cută a rochiei. Peste ochi, peste suflet, îi plutea ca un văl de întunerec. Un suspin de nesfârșită amărăciune sta gata s’o cutremure.",
    "«Stai, stăi! zise amar cucoana-Cacusa. Dacă-i vorba pe-aceia, dacă vă purtați ca copiii, atunci să vă învăț eu ce-i de făcut!»",
    "Înșfăcă iar pe Vasile de mână, îl duse până lângă Tinca, și-l așeză pe canapea, alături. Acolo, Negrea apucă deodată mâna tinerei; iar Tinca își întoarse privirile spre el, cu un zâmbet dureros, de împăcare.",
    "«Uite-așa, uite-așa! țipă veselă cucoana-Casuca. Pentru fleacuri de acestea nu se strică o vieață ca a voastră. Floare la ureche, dragă puicuță! Iar dumneata, cucoane, vezi ce fel de nevestică ai, și, dacă-ți dă mâna, mai fă ce-ai făcut!»",
    "Cucoana-Casuca se opri o clipă și privi spre cei doi tineri cu ochii dintr’o dată umeziți.",
    "Tinca înnălță capul. Șopti cu glasul stins:",
    "«Nânașă, mă duc să spun să facă o cafea, s’aducă dulceață...",
    "— Cum ? ce ? strigă cucoana-Casuca, și-și ridică în sus brațele. Pentru asta am venit eu? Te rog, șezi acolo! Dacă mi-o fi sete, spun eu!»",
    "Își trase un scaun și se așeză pe el, căzu pe el, cu rochia împrăștiată în juru-i în falduri largi.",
    "«Phii! zise ea deodată, netezindu-și tâmplele, — dacă știam eu de una ca asta, veneam de astă-noapte la voi! Dar de unde să știu ? Poftim! dumnealor se sfădesc de la un lucru ca acesta ! Ba încă nici asta n’o fac... Stau bosumflați, și atâta-i tot!... Unde-i fetița? (gros Nu știu! — Poftim! Ce să spun eu atunci! Și eu eram crudă, și eu eram așa subțirică și gingașă, când m’a luat lorgu !... Și mă lăsa câte o noapte întreagă și el juca cărțile...»",
    "Tinca ridică ochii și voi să zică ceva.",
    "«Stăi, stăi! strigă cucoana-Casuca. Nici-o vorbă! Trebuia să zici atât: Dragă, să nu mai vii târziu a doua oară ! Atâta. Doar voi sânteți băeți buni. Hei! unde au avut alții norocul vostru, — să vă înțelegeți așa, să vă potriviți la toate... Uite coleà, — Nicu Tanasache și azi-dimineață urla la biata Tarsiță. Acela-i un om și jumătate ! Odată om! Pe Victorița lui, iaca, iar i-o cere unul...Ce crezi c’are să facă ? Are să facă tot ca cu Olimpia... Iar disperare, iar otravă! D’apoi dincoace, la Neculcea? Biata Marița, iar s’a dus la Trifanov, iar și-a scos bărbatul de la cărți și de la băutură... Da’ voi?... Voi ce vrați să faceți ? spuneți ce vrați să faceți ha? Ce vrai să faci, cucoane? Uită-te la fetița asta... O puicuță, ce? Uită-te! Ce să mai spun eu? Eu nu mai spun nimic!»",
    "Și cucoana-Casuca dădea din mâni și nu mai avea astâmpăr pe scaun. Se uita când la unul, când la altul. Făcu un popas de o clipă, și oftă greu.",
    "«Știți ce? urmă ea apoi. Să nu care cumva să afle bătrânii, — cuconu-Andrieș mai ales ! Ar fi mare supărare pentru el. Bine că s’au sfârșit lucrurile așa, și-am venit eu; de-acu să fiți cuminți și să n’aveți nici-o grijă... Auziți ce spun eu ? să fiți cuminți!»",
    "Se săltă de pe scaun, păși până lingă Tinca, o cuprinse și o sărută pe frunte.",
    "«Vă las, puicuță dragă, vă las să vorbiți voi singuri. Vedeți de nu stați de geaba! Bonjur, domnule! și bagă de seamă!» Atâta-ți spun!»",
    "Vasile îi sărută mâna, cu fața dintr’odată înveselită, și cucoana-Casuca eși repede în fluturările cordelelor, plină și rotunjoară, cu ochii umezi supt capela bogată în fioncuri și mărgele.",
    "Tinerii rămaseră singuri în tăcerea odăii. Se auzi zgomotul ușei de din față și pași repezi, cari se depărtau, ai cucoanei-Casuca.",
    "Vasile simți în dreapta lui mâna moale a Tincăi. O strânse încet și o trase spre el. Șopti:",
    "«Tincuță, m’ai ertat ?»",
    "Tânăra își întoarse spre el ochii plini de zâmbet și de bură de lacrimi.",
    "«Da, murmură ea, de-abia auzit. Dar să nu mai fii rău...»",
    "Negrea râse înnăbușit din gât, și-și trecu mâna pe după mijlocul ei subțire.",
    "«Nu, nu, n’am să mai fiu...»",
    "Și în ochii umpluți de umbră, el citea o dragoste așa de mare și de fierbinte, încit de-abia acuma parcă înțelese cât de mult trebue să fi suferit ea în ajun, părăsită, cu durerea ei. Sufletul i se încălzi dintr’odată ca de un șuvoiu de apă caldă, își sui brațul până la gâtul Tincăi, îi trase capul bălaiu lângă al lui, și începu a o săruta pe pleoapele închise.",
    "Tânăra se lăsa după brațul lui, fericită, dar cu sufletul mâhnit încă. Se gândea la izbitura de vânt a cucoanei-Casuca, la potopul ei de cuvinte, la împăcarea așa de ușoară și de repede... În desperarea ei de peste noapte își închipuise vieața zdrobită din clipa celor dintăiu lacrimi amare. Dar în singurătatea-i de după masă simțea rana și nu știa ce să facă. Ar fi vrut să-1 vadă venind el singur, cerându-i ertarea c’o lacrimă și c’o sărutare...",
    "Și iată că împăcarea venise așa. Sufletul îi era încă covârșit de mâhnire, ca de o pâclă de toamnă. În marea ei iubire, sosise parcă un vânt ghețos, care veștezise multe flori gingașe. Asta o simțea ea, fără s’o înțeleagă, — și, în surâsul împăcării, era și o ușoară încrețitură de amărăciune...",
    "În tăcerea odăii, se strecura prin geamuri, o lumină tristă dintr’un cer sur. Se vedeau afară, ca printr’un fum ușor, cei câțiva arbori ai grădinii, goi și umezi. înăbușită, ca de departe, răzbătu trâmbițarea slabă a unui cucoș.",
    "Vasile întinse o mână pe după mijlocul Tincăi, domol, pe furiș, și c’un zâmbet, c’un gemăt ușor de dragoste, o trase spre sine. Dar deodată sări în picioare și, trecând până la fereastră, se plecă și privi afară.",
    "«Tincă, repede! vine loneasca...",
    "— Primește-o tu, răspunse Ținea, înnălțându-se iute de pe canapea, eu mă duc să-mi spăl ochii și să mă pudrez.",
    "— Bine, bine, dragă... zise Vasile, îndreptindu-se. Dar vino repede...»",
    "Și Tinca eși grăbită, în vreme ce Negrea își trecea mânile prin păr și-și potrivia cravata la oglindă."
  ],
  "17": [
    "Noemvrie a avut și cerneri de fluturi albi din văzduhul căptușit cu nouri de zăpadă, și peste tirgușorul pestriț veniră multe valuri de vânturi reci.",
    "Gospodăria tinerilor mergea acuma ceva mai greu, cu cheltuială mai multă, dar ei grijă mare nu duceau: bătrânii totdeauna vegheau să fie bine. Iar din spre partea înțelegerii, încă n'aveau de ce se plinge, căci cucoana-Casuca dresese deocamdată lucrurile,—și împăcarea încălzise și luminase parcă mai tare dragostea lor, în acele zile.",
    "Tinca își trecea vremea toată cu trebile mărunte. Totdeauna era câteceva de făcut: ba de cusut o albitură, ba de împletit o păreche de călțuni, ba de călcat gulere si manșete pentru Vasile. Și nici nu se mai pune la socoteală grija mesei, intrarea în bucătărie în fiece clipă, căci Negrea era foarte gingaș la mâncare.",
    "Nu putea să se așeze cât e picul pe scaun până ’ntr’un târziu, cătră amiază, când lua o carte din dulapul ei; și parcă-și amintea de vremurile limpezitor zile de altădată, când era fată-mare; — deschidea un volum îngălbenit și urmărea cunoscute întâmplări de dragoste și de chinuri, eroi cari-i fuseseră așa de dragi și pe cari-i regăsea acuma, cu bătăi de inimă, ca pe niște prieteni vechi.",
    "Mult însă nu putea citi. Mâna, cu cartea, i se lăsa în jos, pe genunchi. Rămânea cu ochii ațintiți drept înnainte, cu stingă întinsă în lungul perinei de perete, ghemuită acolo, sus, în colțul divanului din iatac.",
    "Veneau gânduri cu ușoare mâhniri, ca cele dintăiu suspine de toamnă cu cele dintăiu frunze; și se cobora în adâncul sufletului, se întreba, cerceta, căuta răspunsuri zadarnice.",
    "Cea dintăiu supărare mare trecuse ; cu toate astea, ceva îi spunea că vor mai veni ceasuri de amărăciune. Ceasurile acelea se pregăteau chiar, pe nesimțite. Le pregătea de la o vreme ușoara plictiseală a lui Negrea, dorința lui de petreceri, de râsete și de zgomot. Singurătățile în doi, care altădată erau așa de pline de farmec, acuma nu le mai dorea ; și vorbele dulci, care curgeau odinioară ca dintr’un izvor, acuma conteniseră. Schimbarea se făcuse și se făcea încet, pe nesimțite, dar Tinca o bănuia, — îi trecea parcă peste suflet aburirea unui vânt de mâhnire. Și acuma vedea cu strângei de inimă ce înțeles adânca vusese întâia întârziere, și cu teamă aștepta pe a doua, care putea să fie începutul multora, a unei noo vieți.",
    "Și Vasile ca și mulți din târgușor, avea deschisă calea aceasta; la capăt îl așteptau cărțile și vinul, în urmă trebuia să rămâe casa pustie, ca un mormânt al unei iubiri de-o clipă ; și din visurile acestea mâhnite despre viitor, Ținea se trezea cu spaimă, cu voința de a nu crede, cu credința unei îndreptări, a unei noo primăveri...",
    "Dragostea ei era mare și adâncă, și parcă-i poruncea să nu șovăiască. Dragostea ei înfiripase pentru viitor visuri de vieață senină, un raiu în care cele din urmă zile trebuiau să aibă lumina și căldura celor dintăiu. Când venea Negrea acasă, când intra pe ușă, îl întâmpina cu un zâmbet, c’o vorbă rostită cu bunătate; la masă, îl întreba despre toate cu luare-aminte, se purta cu el ca cu un copil pe care orice îl poate mulțămi ; din toată ființa ei izvora iubirea, și își punea tot sufletul în ochi când îl privea.",
    "Iar Negrea părea că are griji din ce în ce mai mari și mai multe. Nu-și vedea capul de trebi, lucrările într’una îl nemulțămeau ; dar, ce-i dreptul, el singur mărturisea une ori : «Cancelaria merge strună, militărește !» Și, când sosea acasă, după osteneli și praf înghițit, se plângea, se ridica împotriva tuturor celor ce nu înțeleg cit necaz are pe cap un slujbaș care se interesează, mânca grăbit și cu poftă, apoi își aprindea o țigară și rămânea răsturnat pe spătarul scaunului, dând drumul în sus rotocoalelor de fum și urmărindu-le multă vreme cu privirile. In mulțămirea și odihna aceia scurtă, nici nu băga in seamă lungile priviri, dorințele de dragoste ale fetiței.",
    "Acuma începea să se îngrașe; îi plăcea să aibă o litră de vin la masă ; povesteà Tincăi întâmplări vechi de care își aducea aminte și de care râdea foarte vesel ; îi spunea ce se mai auzea prin târg despre unii și despre alții; în unele seri avea dorința să vadă oameni, și ruga pe Tinca să se îmbrace ; trecea drumul până la lonescu, la cuconu-Iorgu, ori alt vecin, și acolo îndată se simțea altul, și-i venea gust de vorbă.",
    "De un timp, își făcuse un obiceiu : întârzia cu un ceas. Ori avea de lucru, ori se abătea cu un prieten de cancelarie până la un păhărel. Și, când se întorcea, îi sticleau ochii, apuca pe Tinca de după gât și o săruta pe amândoi obrajii. Atunci se uita lung la dânsa, c’o părere de rău parcă și o ruga blând să nu se supere.",
    "De supărat, nu se supăra Ținea pentru atâta lucru. În lungi sfaturi cu cucoana-Casuca măcar atâta învățase: să mai rabde, să priceapă în sfârșit că o căsnicie n’o poate duce într’una ca în ziua dintăiu.",
    "«E-hei, dragei puicuță, îi zicea cucoana-Casuca, așa ni-i dat noo, să stăm acasă; de asta nu trebue să ne îngrjim. Bărbatul umblă, aleargă, el are altele pe cap... Ce-i dacă întârzie ? Doar nu-i un copil... Bine că-i cuminte, te iubește, îți aduce leafa întreagă... Slavă Domnului, beat nu-ți vine... Așa, un păhar, cine nu bea ?... Și de ce n’ar bea?.. Doar muncește, ce crezii E băiat vrednic și te iubește, asta se vede, ce vrai mai mult?»",
    "Tinca era copilă, asta o vedea ea singură. Vieața n’o cunoscuse, crescuse cu ochii legați lingă un biet bătrân, — ce te puteai aștepta de la dânsa ? Și cucoana-Casuca căuta să-i arate că nu pricepe ce-i aceia dragoste.",
    "«Bine, frate, doar nu mai sânteți copii...Una-doo, țoc ! Ce-i asta ? Acuma sânteți oameni așezați, altfel se petrec lucrurile...»",
    "Și nici asta n’o putea înțelege bine tânăra, dar ce era să facă ? Așa trebuia să fie: nânașa știa ce spune. Cucoana-Casuca încă adăogea, râzând :",
    "«Dragă puicuță... dragoste așa, să dea Dumnezeu la oricine... Eu văd că sânteți",
    "ca doo turturele...»",
    "Așa era, Tinca-i dădea dreptate, dragoste era destulă într’un fel... De bună seamă, altfel nu se poate. Erau o copilărie gândurile ei. O întârziere de un ceas, o seară de vorbă la o vizită, un răstimp de odihnă pentru Vasile acasă, după ce se întorcea de la Primărie, erau lucruri drepte, și în zădar își mai amăra ea sufletul!",
    "Deprinderea se făcea încetul cu încetul. Une ori, la sosirea lui Negrea, era de ajuns un pic de veselie în ochii lui, o clipă de râs, când el o săruta și ea îl privea drept în ochi, pentru ca să se spulbere toate prepusurile negre pe care și le făcea în singurătatea iatacului. Alte dăți, însă, greu i se risipea mâhnirea, tăcerea îndărătnică, în care o cufundau gândurile. Trebuiau lungi stăruinți pentru un răspuns, trebuia dragoste multă în cuvinte, și de- abia într’un târziu se ridicau ochii albaștri, și un zâmbet slab trecea prin ei ca o licărire."
  ],
  "18": [
    "Negrea își zvirli condeiul în saltar și-si împinse cu zgomot scaunul îndărăt. Se ridica și-și frecă ochii cu palmele de câteva ori. Funcționarul de-alături, Ion Popescu, scoase ceasul și zise căscând :",
    "«Șase și cinci...",
    "— Hai! de-acù-i vremea să mergem... vorbi Negrea. Își încuiè saltarul, îndreptă cu mina stingă, prin obișnuință, călimara și cartonul de pe biurou, după aceia se încheiè la surtuc și păși spre cuer.",
    "Se ridicară cu toții: Ghiță lonescu, de la starea-civilă, și Gavril Atanasiu registratorul, și Ion Popescu, ajutorul de notar. Băeții, practicanții, se traseră în fund, cu risete înfundate, cu șoapte și cu strecurări de priviri spre șef.",
    "«Ei, ce facem? întrebă registratorul, învelindu-și trupul mărunt în palton. Mâni tot e sărbătoare : Sfântul Neculai... Mergem să bem câte un păhărel înnainte de masă?...",
    "— Ce păhărel ? răspunse Ghiță lonescu,. ridicându-și în sus palma dreaptă, cu degetele rășchirate. Mă ! ș’acasă poți bea un păhărel înnainte de masă... »",
    "Atanasiu prinse a râde, scărpinându-se în barba mică, neagră.",
    "«Las’că știu! strigă el, și ceilalți începură a râde și ei. Pe tine nici nu te invit, dragă. Du-te acasă și dă socoteală nevestei...",
    "— Ce nevastă? mormăi lonescu îndesându-și bine căciula ’n cap. N’am eu gust să merg, asta-i,— ce tot îi dai cu nevasta? »",
    "Întinse mâna lui Negrea, care se îmbrăca în tăcere, și eși repede pe ușă.",
    "«Domnule Negrea, mergem? întrebă registratorul, zâmbind. Până la Trifanov, e un pas...",
    "— Să vedem, răspunse Vasile, sânt obosit al dracului... Parc’am umblat în pas alergător... »",
    "Atanasiu se întoarse spre Popescu.",
    "«Da’ tu, Ioane, mergi?",
    "—Eu merg, tot n'am ce face acasă...»",
    "Eșiră. în coridor se întâlniră cu Nicu Tanasache, ajutorul.",
    "«Cucoane Nicule, numai un pahar la Trifanov ! zise registratorul râzând.",
    "—Hai ! zise Tanasache pufnind. Mi-a mai trece năduful. Până acuma, domnule, am discutat cu domnu’ primar, și nici că vra să înțeleagă... Și eu și cuconu-Panaite am stat pe capul lui. Degeaba ! Cuconu- Panaite și-a luat pălăria și s’a dus, n’a mai vrut să știe de nimic!",
    "— Bine, da’ cei, frate? întrebă Vasile.",
    "—Asta-i! Cum ce-i ? Este-o chestie. Dumnealui vra numai decât să facem cum scrie la carte... Bine, doar nu sântem copii, frate... Trăim în lume... Nu, — el cu ochelarii de-asupra cărții și cu degetul pe buchi....",
    "— Apoi deodată schimbă tonul și adăogi cu liniște: E vorba de licitația de poimini...",
    "—A! de licitație! strigă Negrea. L-auzeam și pe cuconu-Panaite mormăind de așa-ceva. Mă miram e!",
    "— Da, de licitație...» zise Tanasache. Se încheiè bine la palton peste burta uriașă, și-și trase cușma peste urechi.",
    "Mergeau încet în jurul ajutorului, registratorul pitic, legănându-se într’o parte si ’ntr’alta, Popescu spânatec, cu obrazul bufnat, cumpănindu-se înnainte, Vasile cu umerile puțin înnălțate și cu mânile în buzunările paltonului.",
    "Un vânt aspru trecea prin întunecimea serii de Dechemvrie, ardea obrazurile ca un briciu. Luminile caselor scunde strecurau prin geamurile aburite fișii supțiri de aur. Cei patru funcționari pășeau prin zăpada ușoară care căzuse peste zi, sau, pe alocuri, băteau cu încălțămintele pământ gol și înghețat. Șirurile de case ale uliței erau acoperite cu o pânză albă, care licărea ici-colo în bătaia unui felinar cu lumină săracă. De-asupra, în văzduh, parcă plutea o îngrămădire nemișcată de ceață fumurie.",
    "La Trifanov, lumină mare. Cucoana stătea de vorbă cu Panaite Gheorghiu și cu lancu Neculcea, ea înlăuntrul tejghelei, ei de partea ceastălaltă, pe scaune de pae. Cite-un păhărel de rom roșcat le licărea dinnainte, sub lampa atârnată deasupra. Madam Trifanov, pudrată tare, pieptănată cu coc în vârful capului, vorbea râzind frumos, dând din mâni și adunându-și din când în când la gât șalul alb care-o învelea.",
    "Era o femee trecută de treizeci de ani, frumoasă încă, cu ochii negri, neliniștiți și deștepți.",
    "«A! oaspeți noi! zise ea, ridicându-se de pe scaun și aplecându-se puțin pe tejgheaua înnegrită, plină de păhare și sticle. Poftiți la sfatul nostru... Cuconu-Panaite a venit cam supărat, dar acuma s’a mai potolit...»",
    "Cuconu-Panaite începu a râde tare :",
    "«Bine, frate, cum să nu fii supăra?...Uite, și Tanasache-i de față...",
    "— Da, cucoane, — cu degetul pe buchi, altfel nu-i de chip !...»",
    "Și porni și el într’un râs înnăbușit, care-i cutremura burta.",
    "Dădură mâna. Apoi madam Trifanov zimbi, cu bunăvoință :",
    "«Domnule Negrea, n’ai mai fost de multișor pe la noi...",
    "— Da, răspunse Vasile; din când in când... De multe ori e mai bine-așa...",
    "— Hm! crezi? Uite, domnu’ Atanasiu e de altă părere...",
    "— Eu ? răspunse registratorul cu un zâmbet șiret în barba-i mică, — eu, desigur... De ce n’ași fi de altă părere?...",
    "— Și domnu’ Popescu ce zice? întrebă cucoana cu fața veselă, întorcându-se spre obrazul plin și spânatec al ajutorului de notar.",
    "— Eu zic bine ! răspunse Popescu cu un zâmbet sfios, fugind cu privirile în lături.",
    "— Vă rog, ședeți pe scaun, vorbi madam Trifanov, așezându-se. Cam strâmt, dar n’a- vem ce face. Oamenii buni se împacă... Ce poftiți?...",
    "— Romul acesta e escelent, zise domnu’ Neculcea cătră Negrea, ridicând cele trei degete dela mâna dreaptă în sus.",
    "— Nu, eu nu prea bat cu romul, răspunse Vasile. Eu mai degrabă ași bea un păhar de vin bun. Sint obosit...",
    "— Așa de curând, domnule Negrea ? se poate? zise din vârful buzelor cucoana, strecurând spre el o privire piezișă.",
    "— Hm! iar începi a mă brăzda? răspunse Vasile zâmbind și privind-o drept, — pe când ceilalți râdeau încet din gât, arăându-și dinții.",
    "— Cred că nu-i supărare...",
    "— A, nu ! de ce?...",
    "— Nu ? Atunci e foarte bine... Vra să zică, vin. Și dumneavoastră ?",
    "— Tot vin grăi Tanasache frecându-și mânile. E frig. Ne mai încălzim câte-oleacă...",
    "— Bun, să spun atunci s’aducă. Nicalai!»",
    "Domnul Trifanov eși numai decât la lumină, din odaia din fund, ștergându-și mustățile și barba cu mâna. Întăiu își plimbă ochii prin rafturile multe ale prăvăliei, pline toate de sus până jos și rânduite frumos; apoi își întoarse obrazul întunecat spre mușterii și dădu încet bună-seara.",
    "«Ai stat la masă, Nicalai? întrebă dulce madam Trifanov.",
    "— Da! răspunse scurt Lipovanul.",
    "— Atunci uite: un litru de vin pentru dumnealor, — de cel bun!»",
    "Nicalai nu zise nimic. Lo în mână o cană de pe masa din cealaltă parte a prăvăliei, ridică capacul dela pivniță, își aprinse luminarea din sfeșnicul anume pregătit, și coborî treptele.",
    "După ce se întoarse și puse cana de vin pe tejghea, înnaintea mușteriilor, intră iar în casă. Madam Trifanov pregăti, de pe scaun, așa cum se afla, paharele, le umplu cu ochi, și făcu din cap un semn de îndemnare.",
    "Cei patru noi veniți ciocniră, gustară vinul întăiu, îl dădură apoi de dușcă, și, punând păhărele pe tejghea, începură a vorbi dintr’odată: întăiu de bunătatea băuturii, despre asprimea vremii pe urmă. Madam Trifanov râdea, tremurându-și capul și arătând doo șiraguri de dinți frumoși; pentru flecare avea o vorbă și o căutătură dulce; o căldură ușoară începu a-i cuceri pe toți, când sorbiră și al doilea, și al treilea pahar.",
    "Din când în când se arăta, din lăuntru, lingă perdeaua ușei, capul bărbos al lui Trifanov, cu sprâncenele ușor încruntate. Pe dânsul îl chinuia ceva: ș’acolo, în dosul ușii și al perdelei, parcă stătea într’una la pândă.",
    "Acuma într’adevăr începea a se zvoni că lucrurile merg cam greu în prăvălie. Ceilalți patru Lipoveni, rude, cari-și aveau prăvăliile tot în ulița mare, de multe ori chemaseră la sfat pe Trifanov și căutaseră să-l dăscălească, să-i dovedească care va fi sfârșitul. El însă știa un lucru: cucoana Lucia îi era dragă. Asculta învinuirile cu capul plecat: că a trebuit să ia o nevastă ca și cealaltă, Nastasia, care umbla cu șorțul dinnainte și eșea cu obrajii roșii înnaintea oricărui mușteriu; că trebuia, acuma, cel puțin să ție din scurt pe aceasta, căci prea face lux, prea se duce de multe ori la Iași pentru teatru și mode; — el nu voia să știe nimic: cucoana Lucia îi era dragă. Putea ea să șadă numai la taifas cu mușterii de-ai ei, putea ea să zvârle banii pe fereastră, — el nu zicea nimic. Cel mult în tăcerea și ’n amarul lui, strecura priviri piezișe, ori pândea din lăuntru, prin colțul perdelei.",
    "Iar madam Trifanov dese ori între funcționarii ei credincioși, ofta după o vieață care trecuse; povestea despre primul bărbat, cu ochii micșurați și cu capul puțin lăsat pe spate, lucruri frumoase. Lăsa să se înțeleagă că fusese moșier une ori, alte dăți îl arăta ca pe un polițaiu în Botoșani ori în Dorohoiu, de multe ori era vorba și de una și de alta. Totdeauna însă povestirile acestea coborau pe nenorocitul Trifanov, și fiecare înțelegea că cucoana Lucia îndură o soartă tristă, că ar fi meritat, cum însăși ea spunea, «o soartă mai bună».",
    "Tocmai de-aceia, ca să mai uite, călătorea de multe ori la lași. Unele ființe care n’aveau ce face băgau de seamă că și dintre obișnuiții mușterii unul se făcea nevăzut câteva zile din târgușor, — dar astea puteau fi vorbe, de care domnul Trifanov ori nu știa, ori nu ținea seamă.",
    "Acuma, după călătorii nenumărate, după o vieață așa de nemulțămită lângă tejghea, între prietenii ei, afacerile începeau să se încurce. Întăiu se dăduse drumul unui băiat din prăvălie, pe urmă și celuilalt. Nicalai singur ducea greul. El ducea greul și tăcea, c’o umbră posomorită în ochi. El mai vedea că, deși zile grele se apropiau, cucoana Lucia e tot așa de veselă, tot așa zâmbește și tot așa se întristează la aduceri-aminte; și nu zicea nimic, trecea tăcut, și din casă poate pândea în dosul perdelei.",
    "Așa făcea și ’n seara aceasta, când cucoana Lucia parcă era mai veselă ca de-obiceiu. Din cana adusă se mai umpluse o garafă de un litru, și păhărele le deșertară cu vorbă bogată, cu izbucniri de râs.",
    "O legătură strânsă parcă-i unea acuma, sub zâmbetele binevoitoare ale nevestei lui Trifanov. Ea le zâmbea pe rând tuturor, strecurându-le câte o vorbă plăcută, odată cu o privire pe sub gene.",
    "Dar vântul aspru de început de iarnă se înfunda des prin ușile deschise ale prăvăliei, ajungea până la tejghea și sufla în sus, lungind într’o limbă ascuțită de foc, lumina lămpii. Cucoana Lucia avu câteva fioruri sub șalul ei alb. Cuconu-Nicu Tanasache îi zise :",
    "«Matale ți-i cam frig... Să nu cumva să răcești...",
    "— De răcit nu răcesc, răspunse, cu zâmbetu-i obișnuit, madam Trifanov; dar poate ar fi mai bine să intrați înlăuntru...",
    "— Foarte bine, cuconiță, vorbi cuconu-Panaite, aici ai spus o vorbă bună, parcă ți-a eșit un sfânt din gură...»",
    "— Ei, brava, cucoane, zise registratorul; și dumitale ți-a eșit altul...",
    "Urmă o undă de râs. Cucoana Lucia se întoarse cu o privire tristă spre Negrea :",
    "«Numai dumneata nu zici nimic, domnule Negrea ; văd eu, în sfârșit, că nu-ți mai place între noi...",
    "— De ce? răspunse zâmbind Negrea, și-și scoase ceasul. Ași mai sta, dar e cam târziu, șapte ș’un sfert.",
    "— Ei și ce dacă-s șapte ș’un sfert, cucoane ? grăi lancu Neculcea trecându-și degetele prin barbă.",
    "— Bine, m’așteaptă acasă cu masa...",
    "— Ași! zise tare Tanasache frecându-și mânile ; și pe mine m’așteaptă... Ce ? nu-s eu cel care spun da ori nu? »",
    "Negrea își sorbi încet paharul, și așa, cu capul puțin ridicat, întâlni privirile lungi și calde ale cucoanei Lucia. Când lăsă paharul pe tejghea, ea îi zise punându-și mâna moale peste a lui:",
    "«Fă-mi mie o plăcere...",
    "— Bine, cuconiță, dar noi nu-ți facem adecă plăcere? strigă Tanasache, pe când Negrea se uita iar la ceas, fără să-l vadă de data asta; îți spun serios, devin gelos !...»",
    "Madam Trifanov își întoarse o clipă privirile spre ușa din fund, amenință apoi cu degetul pe cuconu-Nicu, și prinse a râde cu poftă. În veselia tuturor celorlalți, se ridica în picioare cu al doilea fior de frig.",
    "«Nicalai!» strigă ea ascuțit.",
    "Trifanov eși, privi, întăiu rafturile, apoi își ținti asupra ei căutătura-i tristă.",
    "«Nicalai, zise cucoana, de-acum închidem, nu-i așa?... într’un târg ca acesta, nu-ți mai vine nimeni Sâmbătă seara...»",
    "Trifanov se îndreptă spre ușa din față, iar cucoana Lucia deschise pe cealaltă, din fund:",
    "«Poftim, zise ea, treceți înlăuntru...»",
    "La urmă, Negrea îi simți iar privirea, și avu un fior cald. Îl atinse cu un deget pe umăr :",
    "«Nici n’ai idee, domnule Negrea, ce bucurie îmi faci...»",
    "Și el simți dintr’odată, pe când se dezbrăca, în căldura odăii, năvălindu-1 bucuria veche, care-i aprindea ochii și-i fierbea în sânge altădată, în petrecerile de pe vremea când era în miliție. Și parcă era în una din odăile acelea așa de cunoscute: aceiași lampă cu glob împrăștia o lumină vie, același pat mare de lemn, plin de așternuturi și acoperit cu cuvertură albastră, se înnălța într’un colț, aceleași jilțuri acoperite cu rețele pe lingă pereți, aceleași cadre cu scara vieții, cu baiadere, cu vânători de tigri, cu sănii atacate de lupi, se înșirau pe pereți... Și el se afla cu oameni cărora le sticleau ochii și râdeau cu plăcere, se afla lingă madam Trifanov, care, vorbind cu alții, parcă îl privea pe el... Un val de sânge îi năvăli în față, și simți o poftă mare, ca în vremea veche...",
    "«Ce facem, domnilor, ce facem?» zise iute registratorul Atanasiu, luând un scaun și a.șezându-se pe el cu mișcări repezi, parcă se zvârcolea.",
    "Negrea își răsuci mustățile și bătu cu piciorul în podele :",
    "«lată ce zic eu... O gustare ușoară întăiu, pe urmă vin, dar ceva iute, la repezeală, ca în miliție !...»",
    "Își trecu dreapta prin păr și se uită zâmbind la madam Trifanov.",
    "«Brava! brava, cucoane! striga Nicu Tanasache. Halal să-ți fie! Eu votez pentru o salată de icre!",
    "— Perfect! rosti domnu’ Neculcea. Mie mi-i sete, spun drept...»",
    "Și lucrurile se petrecură foarte repede. începură a vorbi înfierbântați, așezați pe scaunele de pae în jurul mesei rotunde, pe care ardea lampa cu glob. Atanasiu se svârcolea pe scaun, svârlea cu râsete ascuțite vorbe încolo și încoace; cuconu’ Panaite mugea gros, neâmpăcat încă deplin; Tanasache-si  pornea la fiecare clipă burta mare în salturi repezi, care-1 jucau parcă pe scaun; numai Popescu, ajutorul de notar, își căuta tuleele nevăzute de sub nas, cerca să le răsucească, râdea când râdeau alții, și numai pierdea din ochi pe cucoana Lucia. Asta era o dragoste veche tare, de care acuma nimeni nu se mai interesa. Dar Negrea, aprins, își aduna amintirile și spunea unuia, se întorcea spre altul când cesalt nu-1 mai asculta, spunea despre frumoasele petreceri cu gradații în crâșma cea mititică, unde o Jidăncuță întreba totdeauna, arătându-și dinții: «Mai doriți ceva?...» Își aducea aminte și râdea, își prelungea hohotele, întărâtat de râsul celorlalți, pe când madam Trifanov, vioae, îngrămădise pe bărbatu-său într’un colț și-l descânta, zâmbindu-i și dovedindu-i ceva c’o vânturare iute de mâni. El da din cap repede, cu ochii dintr’odată încălziți, aprinși de apropierea ei.",
    "Și cucoana Lucia pregăti chiar cu mânile ei albe salata, și turnă ea singură cele dintăiu păhare de vin. Și în gălăgia veselă care se întinse în jurul ei, se așează tăcut și Trifanov. Sorbea câte puțin din păhar, și-și mângâia barba, dintru’ntăiu. Dar, la îndemnurile nevestei, la glasul ei blând, începu a sorbi mai răpegior și mai mult. Se apropie cu scaunul de ceilalți, ochii i se aprinseră. Ca să nu se mai scoboare de multe ori în pivniță, așeză lângă el o cană mare, și cu ea tot umplea cănița de pe masă. De la o vreme, ochii începură a-i clipi în barba bălae; se răsturna pe speteaza scaunului, când râdea, și deschidea o gură mare la hohote; iar cucoana, cu ochii luminați și ea, vorbea întruna, arătându-și dinții albii. Din când în când, oprea priviri lungi asupra lui Negrea.",
    "În veselia aceia, cuconu’ Nicu Tanasache povesti o întâmplare frumoasă:",
    "«Ceva cum rar se întâmplă, zise el, răsucindu-și o țigară. Ce-i asta? ce-i ceia? nimic. Un păhărel de acestea, — o lulea! Să vedeți petrecere ce am făcut eu, — și pe urmă să ziceți: halal! într’un rând mă duc, cucoane, la Eș. Acolo, ce-ți pare dumitale, la hotel Traian, când să intru, mă pălesc piept în piept cu... ista... cum îi spune... zi-i pe nume...",
    "— Cum i-o fi spunând, mormăi cuconu Panaite, — ei ?",
    "— Nu, frate, grăi Tanasache plesnind din deoete. Cum dracu-i zice... Stai... Cumnatul lui Grigoriu de la Măroineni...",
    "— Costandachi!",
    "— Ei-ei... nu-ți spun? Costandachi! Mă pălesc piept în piept cu el. «încotro? zice.",
    "— Mă duc să mânânc, zic, mi-i foame al dracului... Bine, zice, dar un ceas îi mai răbda. Hai la mine la vie... Cumătrie mare ’",
    "—Rabd și doo, zic, dacă-i vorba pe cumătrie...» Și ne suim într’o trăsură, cu coane, și ne ducem la Socola... Avea el acolo, o vie, — o frumusețe... Acuma am auzit c'a pierdut-o ’n cărți... Ei? Ce-ți pare dumitale, cucoane, — a fost o cumătrie ca aceia... Beție la toartă!... Curcani fripți, cuptoare de plăcinte!... Șase vedre de vin s’au băut numai într’o noapte... Domnule! m’am trezit a doua zi pe supt seară lângă un stog de fin...»",
    "Și cuconu’ Nicu începu a râde cu veselie, îndesat, tremurând cu burtă cu tot, pe scaun, în salturi grăbite. Și ceilalți, în gălăgia râsetelor, puseră mâna pe păhare, ciocniră și le dădură de dușcă.",
    "Și păhar după păhar, vorbă și râs, câte-o țigară, iar câte-un păhar, — vremea trecea. Toți vorbeau și povesteau acuma cu ochii licăritori, și odaia era plină de fumul cenușii al țigărilor; cadrele de pe pereți, oglinda mare a cucoanei Lucia, în care se arăta a doua petrecere, mută, mobilele, toate se vedeau ca într’un abur.",
    "Și iată că dintr’odată cu toții începură să răcnească și să dea din mâni unii la alții. Era vorba iar de «licitație», și Ta-nasache își scosese mai tare înnainte burta și, cu pumnii, parcă bătea pe un dușman nevăzut din față-i. Cuconu’ Panaite dădea adânc din cap, indignat, cu obrazul roșu ca gotca.",
    "Și puternic izbucni strigătul lui Tanasache:",
    "«În doo vorbe, domnule, — o prostie!",
    "Nu știe să trăiască domnul primar... Nu-și cunoaște interesele... Ce? lui ce-i pasă? Parcă cine pierde dacă faci așa sau altfel ?... În schimb mai ai de-o cinste, mai... însfârșit... între oameni altfel se trăeste...",
    "— Așa-i, altfel! așa-i, altfel!» mugea adine cuconu' Panaite.",
    "Cucoana Lucia umbla repede în toate părțile, furculițele sunau, vinul se înnălța cu păhărele, necontenit, și se apleca spre guri. Și iată, iar, între tacâmurile date cu zgomot la o parte, începură a tremura mâni și a se apleca capete. Cărți de joc se strecurau din mină ’n mină, printre degete, plescăiau pe masă ; glasuri mugeau ; ochi răi se ridicau, trimițând săgeți veninoase spre foile colorate care tremurau în mânile vecinului; și banii sunau, întăiu sfios, apoi vesel, pe urmă din ce în ce mai cu mânie izbiți, cu țipete metalice.",
    "Negrea nu mai privea la ceas, furat de căldura care-l împresura, luminat la suflet parcă de privirile, de veselia, de vorbele cu haz ale cucoanei Lucia.",
    "Trifanov acum vorbea tare și da din mini, și, când se ducea să umple cana, totdeauna se izbea de ușă.",
    "Și de la o vreme parcă o scădere începu a se simți în râsete și în priviri. Trifanov vorbea răstit, bătând cu pumnul în masă, și în cele ce spunea amesteca lucruriineânsemnate, rostite cu mânie în limba lui. Nevastă-sa se apropiase de el, și clipea dintr’un ochiu către cei din juru-i. Din când în când, negustorul, tremurându-și capul, o șfichiuia cu barba, și ea râdea ferindu-se, lăsându-se obosită pe spătarul scaunului. Une ori se oprea din râs și privea cu fața-i albă de pudră, nemișcată, cu ochii mari, rătăciți parcă.",
    "O neliniște îl cuprinse deodată pe Negrea în amețeala care-i umplea capul și-i punea un painjeniș supțire pe ochi. Scoase ceasornicul, se uită bine la el, îl duse la ureche, iar îl privi. Erau trei și jumătate...",
    "Se uită în juru-i. Parcă lipsea cineva... Neculcea.",
    "«Unde-i Neculcea?» întrebă el, cu limba moale, pe Tanasache.",
    "Dar cuconu’ Nicu, cu paharul aplecat în mână, vorbea cu cuconu’ Panaite. Se cumpăneau încet unul spre altul, parcă voiau să se ciocnească în capete.",
    "Își întoarse ochii și întâlni privirile nevestei lui Trifanov. Îi zâmbi lung, trist, și-l  întrebă din cap numai, ce voește. Vasile zise:",
    "«Unde-i Neculcea ?...",
    "— S'a dus... zise rar cucoana Lucia, făcând semn cu mâna, — și Negrea parcă nici nu-i auzea cuvintele, dar, de înțeles, o înțelegea. A venit cucoana dumisale... A spus lui Nicalai că face scandal... A eșit și s’a dus...»",
    "Și Negrea iar simți o neliniște, apoi opărere mare de rău. Și pe dinsul îl aștepta cineva acasă, cu lacrimi. Cine știe de când veghează, plânge și-așteaptă!",
    "Se trezi îmbrăcându-se cu paltonul, îndesându-și căciula în cap.",
    "«Vezi că tot nu ții la mine!» zicea încet madam Trifanov. Și lingă masă, îndărătul ei, se cumpăneau capete pe care nu le mai cunoștea. Simți pe umăr, pe obraz, mâna ei mică, îl înfiora în urechea stingă o răsuflare fierbinte, o șoaptă. Și parcă se pierdea; se aplecă spre cucoana Lucia, o cuprinse, își apropiè capul de al ei, se alătură de trupu-i moale...",
    "Și lumina dispăru. Își simți obrazul dintr’odată răcorit de o sudoare rece.",
    "Pășea domol printre dughenile uliței mari. Pretutindeni obloane ca de cetate, ferecate, astupau ferestrele.",
    "Nici-un pic de vint nu adia. Clădirile se înnălțau negre ca într’un pustiu. Printre ele, pe zarea asfințitului, lucea tristă, în singurătatea cerului, secerea fină a lunei. Și în tăcerea adâncă pașii lui sunau neregulat pe pământul înghețat. Și dunga supțire de aur scăpata încet spre întunerecul brusc al zării: parcă un întunerec de jale se pregătea.",
    "Apropiindu-se așa de casă, Negrea se simțea, în amețeala care slăbea încet-încet, tot mai mâhnit. Apoi deodată se opri la portiță. În căsuța lor, ardea lumina de veghere slabă, tristă, ca și lucirea de asfințit a lunii."
  ],
  "19": [
    "Ziua aceia de 6 Dechemvrie a adus multe lacrimi amare pe obrazul Tincăi. Vasile fusese așa de topit când intrase în casă, avusese un glas așa de pierdut, în cât ea nu mai spusese nimic, nici măcar nu plânsese dintru’ntăiu. Așa niciodată nu-și închipuise ea c’o să-l vadă. Avea dezgust, avea milă, ea singură nu știa ce avea. ÎI lăsase singur acolo, în iatac, și ea fugise în odaia de peste șală, în sufragerie. Aprinsese focul și rămăsese înnaintea lui cu ochii rătăciți, năvălită de gânduri de disperare.",
    "Așa, în jilț, înnaintea focului, o găsi ziua. Plingea în singurătatea odăii, în lumina alburie a dimineții. Sta cu ochii asupra jăratecului din sobă și lacrimile-i curgeau pe obraz. Ș’odată cu ele ar fi vrut să i se scurgă și vieața. Se simțea așa de slăbită, c’o căldură mare, o amărăciune în piept, în stânga. Năvale de lacrimi veneau cu fulgerări noo de disperare, plânsul îi eșea slăbit, ca un șuer, din gât, apoi avea tresăriri adânci care parcă voiau să-i tragă tot plânsul îndărăt, în piept.",
    "În durerea ei, un gând rămăsese de la început stăruitor: să se ducă numai decât acasă, la bătrânul Lunceanu, să-i spue lui tot, tot, să găsească la el mângâierea. El îi era acuma singurul sprijin în vieață. Nu-i mai trebuia nici gălăgia cu lacrimi a cucoanei Casuca, nici ertare, nici împăcare, nimic, îi trebuia numai mângâiere, și pe urmă ea singură nu mai știa ce putea să se întâmple; pe urmă, poate va muri! Și la urmă îi va spune încet lui, lui Negrea, că l-a iubit până la sfârșit, ș’acuma din pricina lui se stinge. O înduioșare adâncă o cuprindea la gândurile acestea, și îi venea în minte, cu valuri de amărăciune și lacrimi, frumoasa lor dragoste din trecut.",
    "Aștepta să se facă bine zio întăiu ; pe urmă, în fața plecării, veniră alte gânduri. Nu se poate să iasă așa dimineață. O vor urmări priviri, se va simți rușinată, nu va putea să îndure chinul acesta. Trebue întăiu să aștepte. Și sta în fața sobei, nenorocită și plânsă. Bănuia în lumina deafară deșteptarea vecinilor, auzea strigăte, cântări de cucoși ; auzi aproape ușa de la bucătărie și pașii mamei Ioana, dar toate veneau nedeslușite, ca într’o piroteală, după o trudă grea.",
    "Prin geamuri, se vedeau curgând de sus, în ograda de din dos, fulgi mari, liniștiți. Lumina se cernea în odae, rece, fără strălucire. Era zio deplină, vremea când ea se scula și începea trebile gospodăriei. Era vremea când și Vasile se scula și-și bea cafeaua. Dar acuma în iatac nu era nici-o mișcare ; poate era frig, poate Vasile sforăia, cu fața umedă în sus, cu gura căscată, pe jumătate îmbrăcat; — și iar o străbătu un fior ; și iar se simți singură.",
    "Într’un tirziu, deodată se gândi că bătrina o va găsi așa zdrobită și plânsă. Se ridică, căută apă, se spălă, apoi, la oglindă, își așeză părul și hainele. Își albi pleopele cernite cu pudră și eși până în ogradă. Vorbi domol cu mama-Ioana, care o privea cu curiozitate, parcă voia să-i spue ceva, o trimise singură in târg ; după aceia intră în casă.",
    "În iatac era foc, Negrea dormea greu cu plapoma trasă peste cap. Ținea se opri, ca izbită de ceva. Mama Ioana intrase în odăi și făcuse focul. De-bună-seamă că băgase de seamă lipsa stăpânei și făcuse o apropiere între aceasta și întârzierea lui Vasile. Simți un val de sânge suindu-i-se în obraji. I se părea că toată lumea îi știe necazul și rușinea. Lacrimile năvăliră, se întoarse și eși repede din odae, cu un spazm care o cutremura toată.",
    "Și în rătăcirea ei singuratecă din loc în loc se gândi la bietul bătrân rămas singur în căsuța lui, la copilăreasca lui bucurie în ziua aceia de sărbătoare, în care trebuia să vie să-și vadă fetița. Și nu știa ce să facă. Acuma împăcarea nu i se părea lucru greu ; trebuia să erte și atât. Dar acuma se gândea, într’o disperare mai rece, că bătrânul putea să vie înnainte de amiază, înnainte de a se scula Vasile poate, înnainte de pregătirea lucrurilor. Va vedea numai, și va înțelege... Ș’atunci... la asta nici nu mai voia să se mai gândească Tinca ; mai bine lua otravă decât să ajungă în ceasul acela !",
    "La amiază Negrea dormea încă, și tânăra simțea apropiindu-se pentru sufletul ei un întunerec adânc, care trebuia să aducă moartea, odată cu sosirea bătrânului. Nu se putea, nu se putea cu nici-un chip, nici pentru bătrân, nici pentru ea ! Și dintr’odată se simți cuprinsă de un tremur ; o spaimă, ca venită din necunoscut, o azvârli înnainte; alergă la fereastra ușei de din față, privi în uliță, se întoarse, se uită la ceas ; începu să se îmbrace înfrigurată, își trase jacheta repede, își așeză pălăriuța de iarnă, își căută manșonul și eși grăbită.",
    "Înnaintea bucătăriei se opri. Mama Ioana se arătă în prag și în privirile ei Tinca văzu atâta dragoste, atâta milă, încât i se umeziră ochii de înduioșare.",
    "«Duducuță, duducuță... zise încet bătrâna. Nu-i nimic... trece și asta...»",
    "Se apropiè, îi apucă mâna și i-o săruta; după aceia șopti cu mâhnire, cu lacrimi:",
    "«Te duci la cuconu-Andrieș ?... Du-te...du-te...»",
    "Și Tinca strânse ploapele ca să nu-i izvorască plânsul și porni ca alungată de ceva, ca spulberată de suflarea ghețoasă a disperării.",
    "Casele, grădinile erau albe, și păreau mai vioae supt pânza lor curată, văzute prin painjenișul liniștit de fulgi. Tânăra trecea repede ; intră în târg printre căsuțele scunde cu ferestrele lăcrimând din ulița Economului. Acuma era liniște, copiii gălăgioși se strânseseră la căldură; pe-alocuri, unii își turteau nasurile de geamurile murdare.",
    "Se apropia de casa copilăriei cu inima strânsă de o mâhnire mare ; totuși simțea ceva, ca o împăcare cu sine, la gândul că va putea opri pe bătrân, și-l va putea face să nu bănuiască nimic.",
    "Când intra în cerdac, simți că se înnăbușă și se sprijini o clipă de ușor. Dar clampa sună i: cuconu-Andrieș o simțise, o zărise pe fereastră. Ușa se deschise grabnic.",
    "«Tătucă, tătucă!» striga Tinca. Cuprinse pe bătrân de după gât și simți că-i năvălesc lacrimile amărăciunii.",
    "Bătrânul îl apucă în palme capul și o privi cu luare-aminte, îngrijat: «Ce-i, draga tatei, ce este ?»",
    "Dar tânăra, în clipa aceia avusese și gândul să spue tot și avusese și reculegerea, retragerea iute, ca de pe marginea unei prăpăstii. înghiți lacrimile și, sărutând pe bătrân, începu a râde :",
    "«Tătucule, tătucule ! am venit la tine, am vrut să-ți fac o surpriză... — Și-i veni în minte minciuna, la care încă nu se gândise. — Am rămas singură acasă, tătucă... Vasile s’a dus la o cercetare cu primarele, și eu am venit să să te văd aici, la noi... Ce mai faci ?...",
    "— Bine, drăguță, bine, răspunse bătrânul înveselit dintr’odată ; uite, voiam să es tocmai, să viu la voi... eu nu știam nimic...",
    "— Da, s’a dus, vorbi repede Tinca, cu alt râs de veselie. Îți pare bine c’am venit tătucă,—spune drept, îțî pare bine?...»",
    "Și cuconu-Andrieș se uita la ea și nu mai putea de bucurie. Era așa de vesel încât nici nu mai băga în seamă ușoara veștezire a obrazului fetiței și înmlădierile din hohotele ei, care puteau fi și de plâns și de râs.",
    "«Ce zici tu, drăguță? Dacă-mi pare bine? Stăi coleà... adică nu, dezbracă-te ’ntăiu. Uite, pune ici jacheta... Scoate pălăria... Nu-i cam frig aici ? Stăi, să mai pun lemne pe foc... Thiii ! chiar acù voiam să viu la tine... Șezusem la masă și-i spusesem lui cuconu-Alecu : Mă duc numai să mă schimb, mergem îmbrăcat ca de sărbătoare... Dar el acuma nu știe ce musafir am eu... El nu știe că mi-a venit fetița... Vină, să te mai sărute tătucul... Tu ești bucuria mea, numai tu ș’ai venit în căsuța ta... Așa-i că-i bine ș’aici ? E călduț, și mai stăm de vorbă amândoi...»",
    "Tinea se dezbrăca încet, cu un zâmbet încremenit pe buzele-i pălite. O clipă se opri și, cu ochi mari, ațintiți, privi pe bătrân. Apoi avu un oftat ușor și, la vorba bogată a lui cuconu-Andrieș, făcu un semn de încuviințare din cap, ca-și-cum atunci abia băgase de seamă că-i vorbește.",
    "«Uite-așa, zicea bătrânul Lunceanu, focul arde, așa-i că n’are să-ți fie frig?... Vrai să bem o cafea?... Am și cafea râșnită și zăhar... știi, în cutia ceia a ta... Așa-i că n’ai uitat-o ?...»",
    "Tinca făcu semn din cap, că n’a uitat-o.",
    "Bătrânul se opri, o privi cu luare-aminte, apoi întrebă, bucuros :",
    "«Ce-ai mai făcut matà, Tincuță ? și începu a-și freca mânile. Parcă ești cam ostenită...",
    "— Nu, n’am nimic, răspunse repede fetița. Dar matà, tătucule, ce faci ? Eu cu gospodăria... Bine... foarte bine... Și râdea privind pe bătrân în ochi.",
    "— Bun, foarte bine... să te mai sărut atunci, fetițo... să te sărut pe obraji... Așa... Dar cum ? ce ai ? Parcă-ți tremură mâna ? Ți-i frig... Eu nu știu, spune tu dacă-i rece... Să mai punem lemne pe foc...»",
    "Bătrânul se apropiè de sobă și zvârli repede câteva lemne peste jăratecul mare din lăuntru.",
    "«Eu credeam că-i destul de cald, zise, întorcându-se... Poftim, tinerii... tot tinerii mai friguroși... He-he-he! nu te superi, Tincuță?... Ce mai faci? spune ce-ai mai făcut ?",
    "— Ce-am făcut ? răspunse încet Ținea. N’am făcut nimic... Niște dulceț de chitru...o leacă de vutcă... am pregătit-o, știi, cum îți place matale... Ș’atâta... toată săptămâna...»",
    "Cuconu-Andrieș își mângâia bărbuța.",
    "«Brava, brava ! — asta înseamnă că n’ai făcut nimic ?... Strașnică gospodină, domnule, strașnică ! așa era și maică-ta...»",
    "Amândoi tăcură un răstimp. Cuconu-An- drieș se sculă :",
    "«Mă duc s’aduc ibricul...",
    "— Nu, tătucă, răspunse tânăra, eu nu beau cafea... Mai bine șezi lângă mine, să mai stăm de vorbă...",
    "— Și asta-i bine... Să-ți spun... am să-ți spun o mulțime de lucruri...»",
    "Și bătrânul începu să vorbească despre fetițele și fuxiile rămase în ferestre. Unele erau înflorite. Se scula, dădea perdeaua la o parte și i le arăta zâmbind. După aceia îi spuse ce-a făcut în vremea din urmă, cum a petrecut cu ceilalți doi bătrâni. Se oprea o vreme, se uita la fetița lui ca la copilul plăpând de odinioară, îi râdea fericit și iar începea să-i spue.",
    "Într’un târziu, un zgomot de glasuri pătrunse de-afară slăbit, prin cele doo rânduri de geamuri. Cuconu-Andrieș se opri, apoi se ridica, păși până la fereastră și privi cu luare-aminte afară.",
    "Se întoarse spre fetiță.",
    "«Ei da, uite, asta uitam să-ți spun... Reb-Ițic răcnește iar pe uliță... Acuma însă e foarte mâhnit... I-a murit Balan... A murit, săracul ! Știi ce rău mi-a părut ?",
    "— Cum se poate ? a murit Bălan ?",
    "— Da, frate... Era slab tare... Acuma, la urmă, nici nu s’a mai putut ridica... Căzuse la pământ... Ș’a venit cel dintăiu frig... ș’a murit! L’au găsit mort, cu ochii plini de lacrimi...",
    "— Ei, și Reb-Ițic ?...",
    "— Reb-Ițic l-a plâns azi dimineață în gura mare pe stradă și răcnea : Trădător! la toată lumea... Pe urmă s’a dus la crâșma lui Bercu-Roș... A strigat, a gemut, s’a zbătut... Părere de rău, ce vrai ? Acuma se întoarce...»",
    "Tinca se apropiè de geam. Afară, prin cernerea fulgilor, se cumpănea în toate părțile Reb-Ițic și dădea din mâini cătră casa lin Befcu-Croitorul. Parcă plângea, parcă blestema. Se auzeau frânturi de fraze:",
    "«Balan ! voi l-ați omorât... Ticăloasă lume, fără inimă ! Da ! Cincizeci de galbeni ! datorie!... Trădător! trădător!»",
    "După o înșirare lungă de cuvinte, iar vorbea de Bălan cu înduioșare, și glasul era înnecat de lacrimi. Și se zbătea așa în uliță, prin zăpadă, nins, în straele-i subțiri vânturându-și barba albă și pumnii înghețați spre casa trădătorului.",
    "Deodată în lumina ferestrei se arătară cuconu-Alecu și moș-Grigore.",
    "«Aha! zise bătrânul Lunceanu, eu îl și uitasem... Era vorba să mergem odată... să venim la tine... Acuma vin să vadă de ce nu es... Ei nu știu că Vasile-i dus cu primarele... »",
    "Tinca se trase deodată de la fereastră. Bătrânul deschise ușa :",
    "«Poftim la noi, cucoane... Oaspeți... Fetița, a venit, nici nu mă așteptam... Băiatul a plecat cu primarele într’o cercetare și fetița a venit să ne mai vadă...",
    "— Bun, brava! » se auzi de-afară glasul lui cuconu Alecu. Pașii bătrânilor tropăiră în cerdac ; după aceia intrară, întăiu cuconu Alecu, pe urmă moș Grigore, suflând, împestrițați de fulgi.",
    "«Unde-i fetița? întrebă bătrânul Negrea. Aha ! da... Vin’ la tata încoace... Sănătoasă, bine?",
    "— Salamaleicum ! strigă și moș-Grigore, ploconindu-se. — Dar se opri îndată. — Dar ce-i, parcă ești supărată matà ?",
    "—Nu, n’am nimic... răspunse repede Tinca și cercă să zimbească.",
    "—Cum ? ce ? strigă cuconu-Andrieș. A ! nu ! Reb-Ițic... I-am spus că i-a murit Bălan. Știi, îi pare rău... Săracu’!",
    "— Da... șopti Tinca, mi-a spus tătucu că a murit Bălan...",
    "— Ei nu, nu-i nimic, zise cuconu-Alecu, așa se întâmplă, ce să-i faci? Vra să zică, ai venit pe la noi... Bun...",
    "— Sigur, adăogi și cuconu-Andrieș, ce să fie ? Uite-o că râde... i-a trecut!...",
    "— Vra să zică nu-i nimic ! strigă vesel moș-Grigore. Atuncea dă-mi voe să-mi pun căciula in cap și să mi-o scot iar, așa... Uite-așa ! Cu plecăciune, cuconiță !... Cu plecăciune !...»",
    "Și tustrei bătrânii începură a râde cu voe-bună in jurul fetiței."
  ],
  "20": [
    "A venit și data asta împăcarea, foarte ușor, și bătrânii n’au bănuit nimic. Când a intrat acasă, cu inima strânsă, cu gândul că va găsi întunerec și răceală, a fost întâmpinată în prag de Vasile. A cuprins-o în brațe, a sărutat-o, a rugat-o să-1 erte, și ei i-au venit lacrimile și și-a plecat capul pe umărul lui.",
    "Nu i-a spus nici-o vorbă rea, nici nu l-a întrebat măcar unde a fost, A plâns lângă el, și-a șters apoi lacrimile în sărutările lui, a cercat să-i zâmbească, — și el a fost vesel, i-a spus o mulțime de lucruri, i-a stârnit une-ori chiar râsul. Însă târziu, noaptea, în odăița caldă, în pat, Tinca sta deșteaptă, pe când Vasile sforăia ușor lângă ea. În lumina blândă a candelei sta gânditoare, cu ochii mari ațintiți în bagdadie, cu fruntea ușor încrețită. Din când în cinci ofta ; se gândea la ce a fost și la ce va fi...",
    "Și vieața de iarnă începu.",
    "Zilele erau mohorâte, cu cerul căptușit de zăpada norilor. Une-ori se pornea ninsoarea în fulguiri liniștite, ori în cerneri grăbite. Venea și vântul câteodată cu învăluirile-i viscoloase, cu tristele-i plângeri, seara, cu tristele-i șoapte de poveste la geamurile negre, în tăcerea odăii, pe când Tinca și Vasile stăteau alături, cu lampa neaprinsă, negri, în fața focului pâlpâitor.",
    "În tăcerea zilelor, singură, după ce-și sfârșea treburile, Tinca se așeza în iatac, supt icoane. Acuma rar citea. Îi plăcea mai de grabă să lucreze la o horbotă, ori să stea aplecată asupra gherghefului. Așa mai bine veneau gândurile, cu mângâieri îndepărtate din lumina de vis a copilăriei. Câte-odată îngâna cântece cu glas slăbit, care de-abia se auzea în liniștea odăii. Se lua apoi ca după o apă, și amintirile o duceau în locuri și în zile cu soare : se vedea cântând altădată, alt-undeva; și copila bălae și zburdalnică a trecutului era parcă alta, madam Negrea n’o mai cunoștea.",
    "Serile de Sâmbătă spre Duminică le petreceau la cuconu Iorgu, ori la cucoana Săftica lonescu. Vorba dura puțin, până venea dulceața și cafeaua. îndată după aceasta se începea lotonul.",
    "În toată strada, între cunoscuți, nu era decât un singur joc de loton : al cucoanei Săftica. Ea îl lua totdeauna, Sâmbătă seara sau în spre o sărbătoare, la vizită, dacă nu era vorba să vie cu toții la dumneaei. Se așezau în jurul mesei, își treceau unul altuia tablele, le întindeau, le potriveau, puneau banii, câte cinci bani fiecare, în scrumelniță, și începeau. în tăcerea jocului, numai glasul celui care striga bilele se auzea, și până la sfârșit, când fiecare pornea spre casă, nu se mai vorbea nimic.",
    "Duminica, bătrânii treceau spre biserică și luau în drumul lor și pe tineri. Acolo, supt boltă, în mijlocul mulțimei, în strană, Tinca rămânea ascultând citirile sfinte și glasul mlădios al psaltului Luca, bătrân și gârbov. Cânta așa de frumos și de dulce, îneât cuconu Iorgu totdeauna zicea, când eșeau de la leturghie: «Bătrân și gârbov, dar tot cântă ca un serafim!...» Une-ori, la zile mari, se așeza la strana lui moș-Luca și cuconu-Grigore, ș’apoi amândoi se întreceau în cântări din ce în ce mai trăgănate și mai dulci, de era o adevărată minune.",
    "Bătrânii stăteau unii lângă alții în strane, cu capetele plecate puțin pe un umăr; și Tinca de obiceiu se așeza lângă bătrânul Lunceanu. Din când în când cuconu-Andrieș întorcea capul spre tineri, și zâmbea fetiței lui, dar pân’ la nafură nu rostea nici-un cuvânt. Așa se cădea într’un locaș sfânt. De-aceia nu-i prea plăceau lui celelalte cucoane, care tot zădărau cu vorba pe Tinca, și veneau la biserică așa de împopoțonate, parcă voiau să sparie lumea cu îmbrăcămintea.",
    "În biserică fumegau luminările, și catapiteazma cu șirurile ei de sfinți se vedea ca printr’un abur. Ferestrele lăcrimau în șuvițe lungi. Oamenii treceau spre altar, se închinau, bateau mătănii, se întorceau la locurile lor. Era amestecătură de târgoveți și săteni, printre care se deschidea șanț când se arăta pălăria grea a unei cucoane. Sătencile ședeau îngrămădite la fund, spre pridvor, îndărătul bărbaților. Și de-asupra capetelor, prin fumul de sus, vibrau cântările răsunătoare, în creșteri și scăderi. Iar în răstimpuri de liniște, cătră sfârșit, veneau înnăbușite, bubuind adânc, tremurând prin ziduri, sunetele clopotelor de sus, din turn.",
    "Când eșeau, se adunau cu toții la un loc: bătrânii cu cuconu-Iorgu și cucoana Casuca, și tinerii. Prin zăpadă, prin frigul ernii, mergeau încet, vorbind. Tinca și Vasile intrau cei dintăiu în căsuța lor, bătrânii treceau mai departe. Câteodată însă intrau și ei în gospodăria tinerilor și-și făgăduiau, privind pe Tinca și râzând, «o masă ca aceia» și o petrecere după amiază ceva rar.",
    "În vremea aceasta, în apropierea sărbătorilor Crăciunului, se făcu o apropiere de prietenie între Tinca și cucoana Marița a lui Neculcea. Până atunci se vizitaseră, se întâlniseră la alte cucoane, vorbiseră, dar Tinca nu descoperise nimic deosebit în această femee uscată, cu ploapele totdeauna cernite, care vorbea domol și i se uita totdeauna drept în ochi.",
    "Într’o seară, însă, când eși la portiță, ca să vadă dacă nu vine Vasile, Tinca se trezi față în față cu madam Neculcea. Voi să se tragă înnapoi, nu mai era vreme. Simți că i-i rușine, și îngânî:",
    "«Buna-sara, cucoană Mariță...",
    "— Buna-sara! ce mai faci mata?...",
    "— Bine, uite, am eșit și eu o leacă la portiță...",
    "— E cam frig, să nu răcești...»",
    "Cucoana Marița se opri, parcă voia să spue ceva. Tinca nu se simțea bine, nu-i plăcea să-i știe alții necazurile. Voi să se întoarcă, să intre în casă.",
    "«Eu așteptam pe Iancu, zise madam Neculcea. Sânt șapte, și nu mai vine... Nici domnul Negrea n’a venit?",
    "—Ba da... nu... îngânî de-abia auzit Tinca.",
    "— Haide, intră, intră în casă... șopti cucoana Marița apropiindu-se și apucând-o de mână. Ești așa de plăpândă... Uite, tremuri...»",
    "Ș’o petrecu până la ușă, apoi intră și ea înlăuntru, cu un fior de frig, strângându-și pe umeri și la gât berta supțire.",
    "În iatac, Tinca se simți stânjenită de privirea ei; parcă n’avea astâmpăr; se uita pe fereastră în întunerecul de afară, ar fi vrut să iasă iar. Cucoana Marița îi urmărea toate mișcările.",
    "«Uite, vezi matà? zise ea încet, deodată; așa eram și eu la început... Nu-mi aflam locul... Acuma m’am obișnuit...",
    "— Ce? zise Tinca oprindu-se. A nu!... n’am nici-o nerăbdare... Știu că Vasile are treabă la primărie și de-aceia mai întârzie...",
    "— Nu, nu mă înșeli, șopti madam-Neculcea și, sculându-se de pe scaun, o apucă de mână. Știu eu bine... Te-am văzut de multe ori alergând spre portiță și am căzut în vre-o doo rânduri lampa arzând până târziu aici, în iatac... De ce să te ferești? Matà încă ești fericită... Se întâmplă așa de rar !... Și domnul Negrea te iubește... Dar eu... dac’ai ști cât de chinuită sânt... cum mă zbat... cum trebue să alerg... Știi, știi prea bine... mai bine-ași muri! Oh! de n’ar fi fata!...»",
    "Se opri și privi pe Tinca drept în ochi:",
    "«Dacă ai ști cât amar am strâns eu în suflet... și nimenea n’a fost lângă mine să mă mângâie... Și nu știu cum, parcă ași vrea să-ți spun totul, tot ce am pe inimă, parcă m’ași mai ușura... Iaca, eu mă duc... Toată ziua am așteptat, l-am căutat și nu l-am găsit... Te rog nu te supăra...»",
    "Și deodată îi apucă și cealaltă mână, și i le sărută pe amândoo. Apoi își strânse repede berta la gât și eși. Iar Tinca rămase în mijlocul odăii așa de încremenită, încât uită și de întârzierea lui Negrea și de necazul ei. în câteva cuvinte spuse repede, cu vocea plină de lacrimi, cucoana Marița pusese amărăciune adâncă; acuma prin odăiță parcă trecuse o suflare de durere, și tânăra sta încă în picioare și privea spre ușă, pe unde eșise ființa care dintr’odată îi răsărea în altă lumină, cu un suflet pe care încă nu i-i bănuise.",
    "A-doua-zi stătu multă vreme ia îndoială, după plecarea lui Negrea la primărie. Apoi se hotărî: trase pe mâneci cațaveica cu blăniță de vidră, își puse șalul, își lo o horbotă, spuse mamei Ioana ce trebue să facă în lipsa ei, apoi eși la portiță, și de-acolo făcu cei câțiva pași până la casa lui Neculcea.",
    "Cucoana Marița îi deschise repede ușa:",
    "«Te-am văzut pe fereastră... zise ea zâmbind. Mă temeam că te vei fi supărat aseară... Acuma văd că nu m’am înșelat... Am bănuit de la început că ai suflet bun...»",
    "Și Tinca băgă de seamă că ochii cari o priveau se umeziseră.",
    "«Te uiți că mi-s plini ochii de lacrimi? șopti madam Neculcea și iar zâmbi. Nu, nu poți să știi cât de bine-mi pare c’ai venit ! Uite, șezi, șezi coleà pe scaun, lângă sobă... Dezbracă-te de blăniță... Așa... Și șalul... Bun, șezi ici...»",
    "În odae era călduț. Pe paturile de lemn lustruit erau așezate întins cuverturele vișinii, peste așternuturi. Oglinda, scaunele, scrinul sticleau deopotrivă. Și în toată încăperea curată plutea un miros ușor de zahar ars.",
    "Cucoana Marița se așeză pe un scaun în fața Tincăi, aproape, și o privi un răstimp cu ochii ei buni, umezi, plini de dragoste.",
    "«Știi cât eram eu de amărâtă aseară? vorbi ea, și parcă-i tremura glasul. Nu vedeam înnaintea ochilor... Credeam că eri s’au luat lefile...",
    "— Nu, nu s’au luat... zise Tinca.",
    "— Știu... Acuma m’am mai liniștit... Trebue să trimit ceva bani fetei, să vie acasă de sărbători... Ce făceam eu? Așa-i că știi? stii că iar am umblat eri după Iancu...",
    "— Nu știu... răspunse Tinca cu glas înnăbușit.",
    "— Nu știi... Daaa... am umblat, ca în multe rânduri...»",
    "O clipă se opri, cu fața dintr’odată întunecată:",
    "«Să nu crezi că m’am mai tânguit vre-odată cuiva... Nu, — nimărui... nimărui nu m’am tânguit ! Eu nu știu dacă matà ai pentru mine cât de puțină prietenie... dar mie mi-ai fost așa, nu știu cum, dragă, chiar de la început... De multe ori m’am gândit să-mi ușurez sufletul... Vezi matà... Eu de mititică am fost așa, fără noroc... Mamă n’am avut, a murit când eram de țâță... Tata a trăit cu alta... Eu munceam ca o roabă, umblam îmbrăcată ca o calică, ș’am îndurat multe, multe bătăi... Numai Dumnezeu știe! De multe ori nici nu mâncam... Și nu îndrăzneam să spun niciodată tatei... El n’a ținut de loc la mine... Niciodată n’am avut parte de dragoste. Pe urmă, m’am măritat... Iancu m’a cerut întăiu și m’am dus după el, să scap odată de chinurile de-acasă... Ce eram să fac? Și iaca, nici pe urmă n’am avut noroc... Acuma știi prea bine...»",
    "Cucoana Marița vorbea repede, cu glas moale, și se uita drept în ochii Tincăi, cu un ușor zâmbet de durere. Iar tânăra simțea că i se topește sufletul, pătruns de milă. Și nu știa ce să spue. Uitase horbota și sta cu mânile nemișcate pe genunchi.",
    "«Știi cât am plâns? urmă cucoana Marița. Nimeni pe lumea asta nu știe ce nopți amare și nesfârșite am petrecut!  Era Olguța mititică... Îi dam țâță și plângeam... și-i curgeau lacrimele mele pe obrăjei... Stăm singură, și Iancu petrecea... Și când venea acasă, nu-i ziceam nimic, numai plângeam, — alt’ ce puteam face?...»",
    "Madam Neculcea se opri:",
    "«Așa-i că te uiți lung la mine? Numai o nebună vorbește așa într’una, fără oprire...",
    "— Ba nu, cucoană Mariță, zise Ținea tresărind; și îi cuprinse mânile... Spune... Și eu am suferit...",
    "— Și matà ai suferit ? Eu văd că ți-i milă... Știi... mi-a venit așa să-ți spun... Până acuma nimăruia n’am spus... nimic ! nimic! Zici c’ai suferit? Da, ai suferit; ai așteptat o noapte, ai plâns, pentru că așa ești... te întristează orice, văd eu... Uite, și de mine ți-i milă...»",
    "Cucoana Marița își acoperi fața cu mânile și începu a plânge: dintr’odată prinseră a o scutura suspine adânci, grele, parcă voiau să-i risipească trupul. Și-i curgeau lacrimile printre degete; nu se putea opri, luată de valurile unei dureri fără nume. Își plecă capul pe genunchii Tincăi, întinse brațele și-i cuprinse mijlocul, și plângea cu hohote amare, cu o disperare sălbatecă.",
    "«Cucoană Mariță! cucoană Mariță! strigă speriată Tinca. Ce ai? De ce plângi? Ce este?... Și-i cuprinse capul, i-i ridică în sus, tremurând și ea, de tulburare, de spaimă necunoscută, care-i strângea inima.",
    "— Nu, nuuu! grăia plângând și gemând cucoana Marița... Lasă-mă... n’am mai putut !... Nimărui n’am spus ce am... Acuma las’ să plâng... să nu te temi, lasă-mă să plâng !... »",
    "Și plânse mult cu obrazul alăturat de pieptul Tincăi. Suspinele care o zguduiau conteniră, numai lacrimi mai curgeau, și oftări lungi îi umflau pieptul din când în când. Ținea o privea mișcată, se simțea și ea gata să plângă și-i mângâia în neștire părul cu palma dreaptă.",
    "O lungă povestire de durere îi spuse în ziua aceia cucoana Mărită, Tincăi. Si tânăra simțea născând prietenia, se simțea legată tot mai strâns de ființa aceia nefericită, care suferise nemărginit mai mult decât dânsa.",
    "Nu era o noapte de chin, nu erau zece nopți,— era o vieață întreagă, o vieață lungă, în care orice ceas aduce lacrimi și picături de venin; era o nesfârșită teamă de ceasul ce vine, era o neântreruptă bătae de inimă, - o așteptare amară a clipei când va sosi el, cu ochii turburi și crunți, neânțelegând nimic, nerostind nici-un cuvânt, disperat în ticăloșia lui, fără de nici-un ban în buzunar, fără nici-un ban dintr’o leafă întreagă pe-o lună !... Era groaza de nopțile lungi în care el juca în cărți și bea hrana pe o lună a nevestei și copilului, era groaza care mărea ochii de spaimă când el se rostogolea din prag spre ea, când îl primea în brațe, când o izbea răsuflarea-i otrăvită!",
    "Și Ținea asculta povestea vieții aceștia nenorocite, care se închisese atât de mult în sine, și simțea o durere surdă răscolindu-i pieptul: parcă-i adia prin suflet un vânt de foc. Apoi, târziu, cucoana Marița tăcu, își șterse ochii, oftă ușurată, și amândoo rămaseră privindu-se îndelung, cu mâhnire."
  ],
  "21": [
    "Prietenia cu madam-Neculcea a adus oare-care ușurare sufletească Tincăi. Acuma zilele pustii de iarnă nu-i mai picurau urât în suflet. Totdeauna erau amândoo alături, și, — ori vorbea, ori tăceau, — se simțeau bine. Ceasurile curgeau încete in după-amezile mohorâte. Afară, în împrejurimi, era tăcere mare, pe care parcă o adusese albul ernii. Și zi după zi trecea într’o prietenie din ce in ce mai strinsă.",
    "Așa o duseră până în sărbători, când îi veni cucoanei Marița fata de la Iași. In ziua cind sosi Olga, dumneaei fu cuprinsă de atâta bucurie, încât parcă nici nu știa pe ce lume-i. Vorbea într’una și râdea, și arăta Tincăi pe Olguța ei ca pe o minune. Îi dădea părul de pe frunte la o parte, o privea dându-se puțin îndărăt, îi săruta ochii, — apoi îi strângea la piept capul, sărutându-i în creștet și legănându-i ușor:",
    "«Are mama fată mare... și-i frumoasă, și cuminte...»",
    "Iar fata, năltuță și subțirică în mijloc, cam prea gânditoare pentru cei cincisprezece ani ai ei, privea pe maică-sa cu dragoste, cu ochii verzi, măriți de umbra întunecoasă a sprâncenelor, apoi se uita la Tinca, și iar la maică-sa și pricepea că o prietenie, pe care ea n’o știa, lega pe maică-sa de tânăra madam-Negrea. Și când să plece, apucă pe Ținea de după gât, o sărută pe ochi și-i zise încet:",
    "«Matà ai niște ochi foarte frumoși, ș’așa de limpezi...»",
    "Iar Ținea descoperi că încă o ființă o mai iubește, și-i răspunse mișcată :",
    "« Când vine mama, vină și matà pe la mine...",
    "— Ba am să vin și singură...» răspunse fata zâmbind.",
    "Și veni chiar în ziua aceia a ajunului Crăciunului. Cucoana Marița rămăsese acasă să-și pregătească mâncările și plăcintele de sărbători. Tinca-și sfârșise de gătit porcul tăiat c’o zi înnainte, ajutată de blajina cucoană Casuca, ș’acuma-și mântuia și ștrudela: mama Ioana chiar o da în cuptor, în dogoreala care înfierbânta bucătăria.",
    "«Ce faci, Olguță? întrebă Tinca veselă.",
    "— Am venit să văd ce mai faci matà? răspunse fata. Domnul Negrea nu-i acasă?",
    "— Nu, s’a dus să-și isprăvească lucrările la biurou ; pe urmă vin sărbătorile și stă acasă.",
    "— Și tata tot așa, s’a dus la subprefectură... Dar eu mă duc : mi se pare că ai treabă...",
    "— Nu, nu, am sfârșit. Să mergem în casă.»",
    "În iatac, madam Negrea se așeză la locu-i obișnuit, în fundul divanului. Olga rămase în picioare, privind-o drept.",
    "«Vino ici, lângă mine... zise Tinca. Apoi adăogi râzând : Ce te uiți așa la mine?",
    "— Mă uit; așa mi-i drag mie să mă uit...» răspunse fata.",
    "Se așeză și ea pe pat, apoi zise deodată:",
    "«Mi-a spus mama tot!",
    "— Ce ți-a spus ?",
    "— Mi-a spus cât de mult ține ea la matà... Mai mult decât la o soră!...»",
    "Tinca ridica ochii. Fata se uita la ea cu un zâmbet blând ca și al cucoanei Marița, și cu privirile umede.",
    "«Și oare de ce o fi ținând așa la mine? șopti Tinca cu un râs tăcut.",
    "— Las’ că știu eu !...» răspunse fata dând din cap și privind-o cu coada ochiului.",
    "Apoi dintr’odată se întunecă. Se alătură de madam Negrea și începu a vorbi cu glas scăzut:",
    "«Știu că mama ți-a spus matale toate-cele... Mama-i tare necăjită... Știu eu! Crezi că eu nu înțelegeam ? Eram numai așa, o fetiță mititică, dar băgăm de seamă la toate-cele... Știu că biata mamă n’a avut niciodată mângâiere de la o prietenă... Numai acuma, de la matà... De-aceia te iubește ea așa de mult... Și eu am văzut totdeauna ce s’a petrecut... Și de câte ori așteptam pe tata, când eram mititică, lipită de pieptul mamei... Și tata întârzia... Și eu mă temeam totdeauna, știam că dacă întârzia nu se mai poate întoarce singur... și decâte-ori auzeam o trăsură mi se strângea inima... mă temeam să nu fie tata amețit iar... Și când îl vedeam intrând așa pe ușă, fugeam și mă ascundeam în cealaltă odae... Da, acuma știi și matà, pot să-ți spun, — la noi în casă n’a fost nici-odată bucurie... Numai acuma am găsit-o pe mama mai liniștită... Ea mi-a spus de ce... Ș’așa-i că nu te superi? Vreau să te sărut iar pe ochi...»",
    "Se dădu repede aproape și sărută pe Tinca, apoi o cuprinse strâns :",
    "«Spune drept, dragă madam-Negrea, așa-i că nu te superi ?... Uite, mi-a venit așa...Dacă vrai, și mânile ți le sărut...",
    "— De ce ? fii cuminte, drăguță ! șopti Tinca.",
    "— Nu, nu ! știu eu ! De patru ani, de când vin eu acasă în vacanțe, niciodată n’am găsit-o așa pe mama....Știi cum mă săruta, și cât era de veselă când îmi vorbea de matà? Numai decât m’a adus să te văd!... Și eu cred acum că suflet mai bun decât aici, în pieptul acesta nu există !...»",
    "Fata spunea vorbele acestea cu pornire, cu hotărâre. Îi sticleau lacrimi în ochi și avea în glas o înmlădiere de înduioșare pe care Tinca o cunoștea bine, pe care o încercase ea însăși de multe ori: un fior în gâtlej, o încleștare fierbinte de fălci. Iar Tinca își simțea pieptul înfiorat de un val cald, se simțea plină de dragoste și milă.",
    "Olga stătu, ciripind ca o păsărică, — până într’un târziu, când se întoarse Negrea de la Primărie. Atunci plecă, vioae și veselă, — iar Tinca eși înnaintea lui Vasile. Era într’un ceas de mulțămire. Știa că vin sărbătorile și se gândea că ele-i vor aduce un răstimp mare de bucurie între toți acei cari-i erau dragi.",
    "Eși în sală, ajută lui Negrea să-și scoată paltonul, îi lo căciula din cap și-l întrebă cu dragoste :",
    "«Ei, te-ai plictisit destul ?",
    "— Bine c’am sfârșit! răspunse Negrea mângâindu-și mustățile umede. De-acum mai stau acasă, mai petrec o-leacă... îți spun drept, dragă, eram sătul până ’n gât!...»",
    "Intrară în iatacul cald. Negrea se așeză pe scaun lângă sobă, îșî trecu mânile prin păr și rămase puțin gândindu-se, cu ochii ațintiți în podele. Deodată ridică capul :",
    "«Gata masa ?",
    "— Ei, vezi? vezi cum ești tu, Vasile? răspunse Tinca cu o mâhnire ușoară in glas. Ai scăpat de toate, ai venit acasă vesel, și nici măcar nu m’ai sărutat !",
    "— Cum? ei lasă, lasă! zise Negrea ridieându-se de pe scaun. Am uitat.... Am avut o mulțime de afaceri azi... Dar crezi că nu te sărut? Stăi! Uite, te sărut întăiu pe ochiul drept și pe urmă pe cel sting... Ești mulțămită ? spune !",
    "— Da, — da-i vorba că tot eu ți-am adus aminte... Acum să-ți spun ce-am făcut pe azi? Nu-ți mai spun... Vărzări, pelincile-Domnului, salată de fasole... asta știi...",
    "— Tot post ? grăi Vasile râzând.",
    "— Numai în iasară. Mâni ai să vezi ș’ai să te minunezi. Am lucrat erî toată ziua cu nânașa...",
    "— Bun, bun... Acum te sărut eu, fără să-mi spui tu!...»",
    "O cuprinse și o sărută iar. Și Tinca se gândea că tot mai pot fi măcar clipe de  mulțămire, care răsplătesc ani de durere.",
    "Sărbătorile acelea ale Crăciunului le-au trecut bine cu toții, la un loc.",
    "Bătrânii, ca musafirul nou, Mihai, sosiră dez-de-dimineață, în ziua întâia. De la ușă, cuconu-Grigore strigă vesel :",
    "«Hop și eu! Noroc, coane Vasilică! noroace, coană Tincă!» Și’n urmă bătrânii ceilalți doi intrară râzând veseli; și cu toții se sărutară și se îmbrățișară. Mihai se așeză înnaintea Tincăi, cu mânile în șolduri, râzând:",
    "«Ura, țață Tincuță! ura! îți mai aduci aminte? — și-și zvârli căciula pe pat. Apoi își vârî mânile în buzunar : Ce mai faceți dumneavoastră, mă rog ?",
    "— Ian uitați-vă la el! poftim! strigă Vasile încrucișându-și brațele pe piept. Parc’ai fi cine știe cine!",
    "— Cum, bădie, cum? strigă băiatul. Eu adică nu sânt om? Să știi că mi-am ras odată mustățile!...»",
    "La strigătul acesta mândru cu toții izbucniră într’un hohot mare, iar Mihai prinse a se plimba prin mijlocul casei serios, cu mânile la spate.",
    "«Bată-te să te bată! zise gâfâind cuconu-Andrieș, că tare mai ești poznaș.’...",
    "— Mare ștrengar! vorbi și cuconu-Alecu; să vezi, Tincuță, știe și el să joace pre- feransul...",
    "— Ce ? strigă băiatul cu dispreț. Numai preferansul? — Și începu a număra pe degete: Concilia! tabinetul! santasia! panțarola! Ce? boscării! cine știe să facă boscării? matà, bădie, știi?",
    "— Nu știu!",
    "— Nu știi ? Iaca eu știu!",
    "— Valeu! gemu moș-Grigore și căzu pe pat.",
    "— Ce-i, frate? ce-i? întrebă uimit cuconu-Andrieș.",
    "— Valeu! am murit! auzi că știe boscării! Aista-i Bosco în picioare!...»",
    "Și iar porniră hohote. Ținea se așezase pe pat și râdea cu lacrimi; iar cuconu-Andrieș, pe-un scaun, nu mai putea, se ținea cu mânile de pântece.",
    "Vremea trecu în veselie și vorbă; Tinca începu să pregătească masa. Se învârtea vioae și zâmbitoare printre oaspeți, pe când mama-Ioana, întinerită parcă în cinstea unei sărbători așa de mari, așeza tacâmurile, care sunau și zăngăneau vesel.",
    "Apoi, după ce se așezară cu toții—socrii în capetele mesei,— începură a sosi fumegând mâncările. Vasile înnălță în lumină câteva gărăfi, le înșurupă racul, dopurile pocniră și vinul înroși păhărele. Și se sculă moș-Grigore și închină, și băură cu toții; se sculară pe rând cuconu-Alecu și cuconu-Andrieș și închinară, și băură cu toții; se sculă și închină și Vasile, — și la urmă ridică deasupra capului paharul, Mihai :",
    "«Țață Tincuță! ura! chef și bucurie,— halal să ne fie!",
    "— Maare mare ștrengar! strigă cuconu-Andrieș, de unde-a mai învățat-o acu și pe asta?...»",
    "Și ’n gălăgia hohotelor deșertară păhărele. Iar mama-Ioana aducea mâncări bune și felurite: potroc de clapon, sărmăluțe, friptură de curcan cu salată de varză roșie; și după fiecare rând de mâncare pocnea la altă garafă dopul. Apoi Ținea aduse plăcintele făcute chiar de mâna ei și toți începură să le laude așa de tare, încit Tinca își acoperi râzând urechile cu amândoo mânile.",
    "Ș’a fost o petrecere de le-a plăcut și bătrânilor, cu mâncări multe, cu vin din bielșug și cu haz. Cuconu-Grigore și Mihai cântară:",
    "«Am trimes-o ș’oiu trimete-o pe cucoana mè...» și, după fiecare «bat-o Dumnezeu s’obată!», toți ceilalți izbucneau în râs, bătând din palme. Apoi Mihai se sui pe scaun și rosti dând din mâni Blestemul strugurelui, «poezie veche» care plăcea mult lui cuconu-Alecu. La urmă, când se dădu jos, bău pe nerăsuflate un pahar de vin, și începu a se uita cu ochi strălucitori în jur. Se repezi la Ținea și strigă râzând: «Ura, țață Tincuță, ura !» După aceia, multă vreme în urma cafelei, bătrânii și Vasile stătură vorbind și râzând în capătul mesei, cu capetele aplecate unul spre altul. Sorbeau vin încet și sfătuiau despre multe lucruri vechi și noo. Din vreme în vreme, când Ținea trecea pe lângă el, Vasile înnălța capul repede, îl pleca pe spate, întindea mânile îndărăt ș’o coprindea de umeri. O apleca spre sine și o săruta pe obraji. Se îndrepta cu ochii umezi, zâmbind, către bătrâni, pe când Ținea trecea înnainte fericită, înflorită la față de bucuria care murmura în juru-i.",
    "Au fost după aceia multe ceasuri bune de petrecere. Nici n’au știut când trec zilele.",
    "Seara se întâlneau cu prietenii din cartier și jucau loton.",
    "Asta era pentru toți o mare plăcere, oricând; dar mai ales în cea dintâiu seară de vacanță când se întâlniră — a treia zi de Crăciun — se aruncară cu poftă asupra tablelor și pungei cu bile. Doo zile stătuseră cu toții pe-acasă, cum e obiceiul; acuma grija de a-doua-zi n’o aveau, și era vorba să petreacă «mai altfel, mai omenește.»— Afară de asta, lotonul era o mare plăcere pentru cucoane. De fumat ele nu fumează pentru că nu-i tocmai frumos, de băut nu beau, politică nu fac, de vorbe se săturau de la o vreme, — ce altceva să facă?",
    "În seara de sfântul Ștefan, se întâlniră cu toții la cucoana Săftica lonescu. Era acolo cucoana Marița cu Neculcea și cu Olguța, cuconu-Iorgu cu cucoana Casuca, Tanasache cu nevastă-sa, — și, cu însurățeii, venise și Mihai. Era «cavaler» acuma, trebuia să înceapă a eși în lume. Bătrânii se duseseră acasă, — ei se mulțămiseră cu petrecerea de peste zi între băeții lor.",
    "După dulceață și cafea, stătură puțin de vorbă. Parcă n’aveau ce-și spune, și fiecare aștepta ceva. Apoi Nicu Tanasache aduse vorba ușor: «Dacă am începe așa, un loton ?... De mult n’am jucat...»",
    "Cu toții se ridicară în picioare însuflețiți. Fetele cucoanei Săftica se repeziră s’aducă jocul. Scaunele fură târâte în jurul mesei rotunde din mijloc, pe care ardea lampa cu glob.",
    "«Ei cum facem? strigă Tanasache scuturând punga cu bile. Fiecare ia câte o tablă ori doo, cum îi vine la socoteală... Un franc tabla!",
    "— Heeeei ! izbucniră toți din toate părțile, și cuconu Nicu își porni burta în salturi repezi de râs.",
    "— Da ce, frate? zise Ghiță lonescu, zece bani nu-i de-ajuns ? Doar jucăm pentru distracție...»",
    "Cucoana Săftica îi aruncă o privire dreaptă, fără să clipească, și-i șopti:",
    "«Trebuia să taci. A glumit omul...",
    "— Da, da ! strigă lonescu ridicând capul, — și începu și el a râde. — Ei, cum facem ?",
    "— Cinci bani tabla-i destul, zise cucoana Casuca.",
    "— Prea puțin ! grăi și cuconu-Iorgu din jilțul lui, dintr’un colț.",
    "— E destul, frate, îi răspunse zâmbind cucoana Casuca. Doar n’o să ne îmbogățim!",
    "— Brava, cucoană Casucă! mormăi cuconu lorgu, ei brava!...»",
    "Boerii se așezară pe de lături, pe canapele, pe jilțuri, cu tablele pe genunchi. Ținea și celelalte cucoane, cu fetele și cu Mihai, împresurară masa. Sub lampă, în scrumelniță, fiecare își zvârli pitacul de cinci. După aceia cuconu Nicu Tanasache scutură iar punga de pânză:",
    "«Gata ? gata ? începem ?",
    "— Începem!» zise supțirel una din fete",
    "În tăcerea odăii calde, Tanasache prinse a striga numerele cu glasu-i gros. Fiecare sta cu ochii ațintiți pe tablă și, cum își descoperea vre-un număr, se repezea asupra lui, să-1 acopere cu bucata de sticlă ori de carton. Boerii fumau ; își alungau în sus c’o suflare nourii albi care le împresurau capetele și întorceau numai un ochiu, mulțămiți, spre tablele așezate pe genunchi. Fetele erau foarte nerăbdătoare: se sculaseră de pe scaune și ședeau în picioare lingă masă. Își acopereau numerele cu luare-aminte și strecurau priviri spre tablele vecine și spre grămăgioara de gologani din scrumelniță.",
    "Mihai sta între Olguța lui Neculcea și între Tinca; băga seama și la tabla lui și la cele alăturate.",
    "«Țață Tincă, acopere pe 18. Era să-l uiți... La ce te gândești?»",
    "Tinca zâmbi și întinse mâna spre sticlele împrăștiate pe masă, lucind la lumina lămpii.",
    "«Dudue Olguță, — 44 ! cvartă ! ne mai trebue un număr...",
    "— Noozeci! zise cuconu Nicu Tanasache.",
    "— Brava! bătrânul! strigă Mihai. Dudue Olguță, nu zici nimic ?",
    "— Aha! loto!» țipă supțire fata cucoanei Marița, și întinse mâna spre bani. Celelalte fete tăceau.",
    "Urmă o mișcare, o destindere ușoară. Tanasache întrebă:",
    "«Cine strigă?",
    "— Eu, cucoane Nicule !... » răspunse Mihai repezindu-se.",
    "Lo punga, o scutură și el și se întoarse la loc. Zise tare, fericit :",
    "«Puneți banii! Trenul pleacă, domnilor !»",
    "Gologanii sunară repede, unul după altul, mânile se întindeau, ca să-i pue, peste capetele fetelor și a cucoanelor.",
    "«Gata! strigă băiatul scormonind cu mâna în pungă. 5!",
    "— Este! mormăi gros cuconu-Iorgu.",
    "— Și la mine este! grăi Mihai, acoperindu-și numărul cu bila. — 23 !",
    "— Nu este!",
    "— Ba la duduia Olga este, cucoane Iorgule!...»",
    "Una din fetele loneascăi își întoarse obrazul rumăn spre băiat:",
    "«Mai spune și pentru noi, domnule Negrea...",
    "— Cum nu, spun și pentru matà, duduie... 42! Iaca ai; acopere-1...",
    "— Și eu am!» șopti Olga.",
    "Băiatul, râzând, îi acoperi numărul. Și începu a striga ceva mai repegior:",
    "«80!, 49!, 53!, 18!",
    "— Optsprezece, tinerica! strigă râzând Negrea, de lângă sobă.",
    "— Stai, bădie, stai! credeam c’ai adormit! 11: Stâlpii Moldovei! Asta știi?...»",
    "Un murmur de râs trecu.",
    "«Brava, ștrengarule, ei brava! mormăi cuconu lorgu.",
    "— Stăi, cucoane lorgule, că mai este ! strigă băiatul. 22 ! rățuștele ! Acopere, dudue Olguță! 13, numărul dracului! A căzut la mine! Îi bun ș’aista! 44! scaunele întoarse! 19! 69. cum 1-ei întoarce! 90, moșneagul ! 33, gheboșii! 48, revoluția ! 77, topoarele!...»",
    "Boerii zâmbeau, uitându-se unul la altul.",
    "«Aista are să fie un craiu și jumătate!» șopti cuconu-Nicu, lui Negrea.",
    "Fetele chicoteau, cu mânile pline de sticle deasupra tablelor.",
    "«Mai încet, mai încet! zise una.",
    "— Iaca și mai încet, șopti băiatul. 1, ne- bunuu’! 88, ochelaaarii!... Așa vă place? Ce-ți trebue matale, dudue Olgă? 70!",
    "— Loto! strigă fata.",
    "— Pardon! 73! zise băiatul râzând, 73 nu 70! lapsus linguae, cum zice domnu’ Codiță, în ora de latină....",
    "— Codiță? întrebă mirată cucoana-Casuca. Aveți un profesor pe care-1 chiamă așa ?",
    "— Nu, nu-1 chiamă așa.... 67 !, dar l-am poreclit noi 83! Toată vremea își bate gura și se scarpină în cap cu vârful creionului... Cinzeci și zece!...»",
    "Tinca bufni de râs:",
    "«Cum, cum?",
    "— 60. țață Tincuță, 60! Poftim, acopere! 70! Acu-i adevărat! Loto la domnișoara Olguța.",
    "— Loto!",
    "— Nu, domnișoară, am spus eu, de ce mal spui și matà? Poftim părăluțele... împărțim?...»",
    "Și fata își întoarse ochii plini de zâmbet spre el.",
    "«Cine strigă? zise iar băiatul scuturând punga. Cine strigă ca mine?»",
    "Cucoana-Săftica zise zâmbind:",
    "«Ca dumneata nu strigă nimeni!",
    "— Strig eu!» vorbi lonescu întinzându-și mina cu degetele groase.",
    "Cucoana Săftica îi răspunse, privindu-1 iar țintă:",
    "«Nu, las să strige tot tânărul!",
    "— Da-da...» zise domnul lonescu cu nepăsare, trăgând adine din țigară.",
    "Strigătele și sunetele banilor urmară până într’un târziu. Între doo tăceri lungi, cuconu-lancu Neculcea spuse pe scurt o istorie de loton, trăgând repede din țigară și trecându-și pe rând mânile prin părul ridicat în sus, perie:",
    "«Era frumos, vă spun pe onoare! Lipseau patru bile și numai unul, dintre toți cari jucam, câștiga: Panaitescu... De la opt la unsprezece, domnule, — și jucam pe câte doozeci-și-cinci de bani tabla... A fost strașnic, vă spun pe onoare, — și după ce am aflat că lipseau patru bile, ce crezi c’am făcut cu banii? N’a vrut să-i dea dracul de Panaitescu îndărăt... Am făcut o petrecere strașnică, vă spun pe onoare...»",
    "Întăiu începu a râde săltând cuconu’Nicu Tanasache, ceilalți porniră în urmă, care mai gros, care ’mai subțire, într’o împestrițare de hohote.",
    "O vreme tăcură iar. Numai glasul strigătorului răsuna în liniștea odăii. Încet-încet oboseala îi cuprindea pe toți; câțiva căscară prelung. Cucoana Săftica aduse un rând de cafele, jocul slăbi, apoi conteni. Tanasache făcu semn cu capul tăcutei lui Tarsițe, și după ce dădu el «bonsoar», se ridicară cu toții.",
    "Vorba crescu și se învălmăși o clipă în prag. Pe urmă cucoana Săftica strigă:",
    "«Ei, unde ne vedem mâne-seară?",
    "— La cucoana-Casuca! răspunse madam Neculcea.",
    "— Bun. Bonsoar!",
    "— Noapte bună! somn ușor! vise plăcute!»",
    "Pe drum, ceilalți tăcură. Pașii scârțâiau ascuțit pe zăpada înghețată. Noaptea era liniștită, o liniște adâncă de moarte, peste care plutea o negură ușoară luminată de luna nevăzută.",
    "La poarta lui Negrea, cucoana-Casuca își sărută «fetița» și întinse mina celorlalți.",
    "«Mâne-seară numaidecât la mine...»",
    "Cuconu-Iorgu, la urmă, bătu cu palma peste obraz pe Mihai:",
    "«Ei brava, ștrengarule, ai făcut furori!»",
    "După ce cuconu-Iorgu și cucoana-Casuca se depărtară, cucoana Marița zise:",
    "«Dar mâni ce mai faci, dragă madam-Negrea ?»",
    "Mihai aștepta parcă ceva, în fața Olgăi. O privea cu un zâmbet, c’o părere de rău. Întrebă încet:",
    "« Da’ matà, mâni, ce mai faci, dudue?",
    "— Eu? nu știu!».răspunse fata privin- du-1 în ochi.",
    "În casă, Tinca începu a râde uitându-se pieziș la Mihai:",
    "«Adică de ce ești tu așa de tăcut, Mihăiță? la ce te gândești?",
    "— Eai! mă gândesc. și eu la ceva...",
    "— Brava, brava, gândește-te... în astă-seară dormi la noi...",
    "— Da, mi-i greu să mai fac drumul până acasă...",
    "— Bine. Pot să-ți spun că mâni are să vie Olguța pe-aici...»",
    "Vasile începu a râde tare, Liceanul se întoarse repede spre el:",
    "«Ce-i bădie ? de ce râzi așa?",
    "— Nu, nu-i nimica...",
    "— Vra să zică râdeți amândoi de mine? Așa ? Lasă !",
    "— Nu te supăra, băețele, zise Tinca încet mângâindu-1 pe cap. Am spus numai că vine Olguța. Poate nu-ți place vestea asta ?...»",
    "Băiatul nu răspunse. Ținea se întoarse cu un zâinbet luminos spre Vasile. Dar Negrea se întindea cu brațele în clește deasupra capului, căscând zgomotos:",
    "«Haaa-ah! tare mi-i somn! de-abia stau pe picioare...»",
    "O umbră ușoară de mâhnire, ca o ofilire, trecu pe obrazul Tincăi și zâmbetu-i pieri din ochi și de pe buze.",
    "A-doua-zi, după masă, Vasile eși ca să se mai întâlnească cu cunoscuții. Și după ce eși el, se arătară la geamul ușei numai decât ochișorii neliniștiți ai Olgăi.",
    "Tinca sta pe divan, lingă sobă, gânditoare. Mihai, la masa de lingă fereastră, citea.",
    "«Ești singură, madam-Negrea ?",
    "— Singură!» răspunse Tinca, strecurând o privire piezișă spre băiat.",
    "Fata intră și Mihai sări în picioare. Ținea începu a ride :",
    "«Ce te-ai speriat așa de tare, frate dragă? E domnișoara Olguța...»",
    "Băiatul zâmbi cu o plăcere nemărginită în ochi, și întinse mâna fetei.",
    "«Iaca, Olguță, șezi coleà...» zise iar Tinca. Și fata era parcă mai rumănă ca de-obiceiu pe obraji, și se uita numai spre Tinca, cu mare luare-aminte.",
    "Ce face mama?",
    "— Bine. Tata a mai eșit prin târg. Eu am venit să văd ce mai faci matà. Dacă ai treabă, mă duc...",
    "— Nu, drăguță, stăi. Dac’ai venit, stai, de ce să te duci? Iaca, mai am un musafir: cumnatu-meu... Mai stați de vorbă câte-oleaca...»",
    "Urmă o clipă de tăcere.",
    "«Sigur!» zise deodată Mihai. Fata întoarse capul spre el, și amândoi începură a râde, arătându-și dinții albi.",
    "Vorbiră un răstimp de, una de alta, — apoi, încet-încet, întrebările și răspunsurile rămaseră mai mult între băiat și fată. Se așezară la fereastră, de o parte și de alta a mesei, și începură a juca cu luare-aminte tabinetul. Dădeau cărțile pe masă, le luau, se uitau unul la altul și-și vorbeau, dezghetați acuma, despre lucruri de la școală, despre lecții, despre profesori, despre Iași.",
    "Tinca, din colțul ei de divan, îi privea pe gânduri. Amândoi vorbeau cu însuflețire; fata aprinsă la față, tremurându-și capul și plecându-și-1 când pe un umăr când pe altul, mlădioasă ca o ramură tânără în rochia-i neagră, băiatul cu hohote înnăbușite, cu glume, cu privirile licăritoare. Într’un târziu, sfatul lor slăbi; vorbeau mai puțin, cu glasurile muiate și se uitau lung unul la altul cu ochii umeziți, mai adinci, plini parcă de taină. Cărțile rămaseră la o parte; și în neștire priviră pe fereastră la ziua limpede de-afară, la omătul care seânteia în toate părțile alb, cu o ușoară umbră albastră. Fumuri se ridicau spre cerul verzuiu drept în sus, și o liniște mare încremenise peste toate.",
    "Mânile li se atinseră; tresăriră, se priviră lung. Își întoarseră tăcuți capetele. Tinca era aplecată asupra cărții și citea; nici nu i se vedeau ochii. Se priviră iar cu un zimbet lung, ca’n somn.",
    "Dar Tinca-i vedea. Își înnălțase puțin capul și se uita la dânșii. În ochii ei frumoși albaștri scânteià o luminiță, care părea că tremură în umbra genelor mari. Se gândea la lucruri vechi, la zile cu lumină multă și cu un cer mai frumos, la locuri tăinuite de care poate numai ea își aduce aminte... Un oftat ușor îi umflă sânul, un oftat care părea ș’un tremur. Băeții își întoarseră iar ochii, — dar țața Tinca citea aplecată asupra cărții."
  ],
  "22": [
    "Afară de sărbătoarea sfântului Vasile, patronul lui Negrea, când făcură o leacă de tămbălău și aduseră pe Varvarache,— celelalte sărbători le petrecură cu liniște. Și după ce trecu și Bobotează, pentru câtăva vreme lumea căzu parcă în amorțire. Mihai și Olga plecară la Iași, la școlile lor ; scaunele de la fereastra din iatacul Tincăi rămaseră goale, cărțile de tabinet zăceau zvârlite în fundul săltarului ; iar cucoana Marița o bucată de vreme tot mâhnită veni la Tinca și vorbea numai despre Olguța ei, și, când își aducea aminte de unele cuvinte ale ei, de sărutările ei de dragoste, i se umezeau ochii.",
    "Apoi în câșlegi vieața își lo cursul ei obișnuit în toți anii: cucoanele se mai înviorară, prinseră a se pregăti, ca în apropierea nunților ; iar cucoana Săftica și cucoana Tarsița își deschiseră largi ușile, cavalerilor de la primărie și subprefectură, lăsând drum spre domnișoare.",
    "O oare-care fierbere era. Ca să se ție liniștea în cumpănă, madam lonescu și Tanasache trebuiau să se întâlnească duminicile undeva, la cucoana Casuca, ori la Negrea, și să-și mărturisească, resfrângându-și puțin buzele a nepăsare, că nici nu s’au gândit, nici nu se gândesc să-și mărite încă fetele.",
    "«Ce? eu am vreme destulă, slavă Domnului ! zicea repede cucoana Săftica. Nu-i vorbă, zestrea-i gata, fetele au tot ce le trebue, pot să le mărit și mâni... Dar de ce grabă ? pentru mine nu-s pietroae, de le-ași putea ține cât mai mult, că-s mai fericite acasă... Mai bine aștept să-mi cadă, colo, niște băeți buni...»",
    "Cucoana Tarsița vorbea mai puțin și nu prea eșea din poruncile lui cuconu-Nicu, dar și ea nu se da bătută :",
    "«Cât despre zestre, nici nu mai vorbesc... Despre frumusețe, despre deșteptăciune iar așa... Când a zice dumnealui: aista-i băet bun !, atunci lucrul e ca și făcut; de asta nu mă îngrijesc...»",
    "Și una și alta ziceau că n’au grijă și habar, — dar nu puțin oftau și se zbuciumau. și’n undițele pe care le întindeau cavalerilor, puneau cele mai frumoase momeli. Toți erau băeți buni. Dacă unii beau câte-o leacă, ori jucau cărți, nu era nevoe, — după ce se vor gospodări își vin ei în fire. Asta era o judecată foarte simplă, — dar când era vorba să se înțeleagă amândoo cucoanele despre unul care se gândea să se gospodărească, nu era patimă pe care să nu i-o dea fiecare, nu era mijloc neântrebuințat pentru ca una să dezgusteze pe cealaltă. Și după ce se despărțeau, mărturiseau altora, că uite ce i-a spus cutare!,—și făceau toate chipurile să ia cunoștință despre așa-ceva și mult fericitul tânăr pe care fiecare îl râvnea.",
    "Și în zbuciumările acestea fetele se învârteau ca amețite. Se îmbrăcau în rochii noo sau prefăcute, în serile de petreceri aveau furnici la picioare, și parcă dobândeau puteri înzecite, când era vorba să dea la o parte din «salon» lăvicerele și canapelele. Obișnuitele jocuri de iarnă, pe lingă loton, — inelul, gajurile, preferansul de idei, poșta, erau cu totul lăsate în părăsire ; acuma, tinerii cari aveau talente trebuiau numai decât să facă gusturile «duduilor». Și printre băeții buni la cari se uitau zâmbind cucoana Tarsița și cucoana Săftica, erau mulți cari aveau ba o vioară, ba o ghitară, ba un flaut. Când se făceau poftirile, tinerii aceștia cari-și pierduseră multe ceasuri de odihnă ca să învețe ceva, «să poată distra la o nevoe societatea», erau cei preferați. Și după ce se cărau afară toate piedicile, fetele începeau a bocăni ușor cu călcăile pe podelele goale, tinerii se înțelegeau cum să-și facă rândul la cântat, — și iată că perechile se cuprindeau, și o muzică fioroasă, un mieunat sălbatec, întovărășit câteodată de fluerături disperate, începea să poarte, să legene în toate părțile pe dănțuitori, izbindu-i când de scaune, când de perete, când de picioarele celor cari așteptau pe de lături.",
    "După ce toți asudau, roșii ca racii, și gâfâiau, și-și puneau batistele între gât și guler, se odihneau fericiți câteva clipe prin colțuri, vorbeau zâmbind cu domnișoarele, izbucneau în râsete, se potoleau. Fumau o țigară, beau o cafea, și se pregăteau de plecare.",
    "Une-ori se întemeiau baluri adevărate, cu taraful târgului. Atunci trebuiau numai decât să se ducă tinerii în haine negre și fetele în rochii de bal, și jucau în voe până la cinci dimineața, pănă ce nu mai puteau. Eșeau din bal zgreburind, tinerii întovărășeau pe mame și fete pănă la casele mute și întunecoase, și se întorceau apoi fără de nici-o vorbă spre odăițele lor sărace.",
    "Între domnișoare era o mișcare mai vie; se întocmeau adevărate lupte împotriva celor jucate și curtate mai mult. Nici-o credință însă nu unea pe luptătoare ; era de-ajuns o înfierbântare de piept, un schimb de priviri cu unul dintre cavaleri, pe urmă o șoaptă, o cuprindere de mână, — și din învierșunata de eri, azi se arăta o ființă blândă care privea lumea aceasta cu alți ochi.",
    "Iubirile acestea sfioase,cu priviri lungi, cu stingeri de mină, cu scrisorèle, cu învoirea tăcută a marnelor de multe-ori, cum schimbau sufletele! Ochii deveneau parcă mai adânci obrazurile mai palide, vorba mai moale. Și când cavalerul se arăta, cu fața prelungă, fata îl primea cu un zâmbet trist; și se așezau amândoi alături, cu vorbe puține, c’o dragoste pe care nu și-o puteau spune decât când eșea mama s’aducă dulcețul, sau să facă cafeaua. Une-ori n’ajungeau până la logodnă, intrigile puneau capăt nădejdilor care se întemeiau; — une-ori ajungeau, treceau și la căsnicie, treceau spre căsnicia în care sufletele se potoleau, și vechile scrisori de dragoste rătăceau din saltar în săltar, tot mai jos și mai împuținate, spre căsnicia care aducea obișnuitele dureri și certuri, patimi și necazuri, spre adevărata vieață, pe care fiecare o înțelegea și o primea așa cum e.",
    "În jurul Tincăi, pe când începeau a i se deștepta și ei iar supărările, mai născu și altă zarvă în câșlegile acesta. Se vorbea  șoptit, în taină, cu strecurări de priviri, cu zâmbete, despre o dragoste de toamnă: a lui Apostolescu, judecătorul, cu sprâncenata cucoană Raluca, văduva.",
    "Se spunea că au fost văzuți într’o seară vorbind în mijlocul drumului, altădată la portiță, unii mergeau chiar mai departe și vorbeau că ar fi văzut pe judecător intrând chiar în ograda cu căsuță tupilată a văduvei.",
    "Tinca știa că lucrul e adevărat. Îi spusese cucoana Casuca.",
    "«Ce, dragă puicuță ? Raluca-i tânără doară, e tânără încă, și a suferit mult, de ce n’ar avea și ea parte de o leacă de bucurie în vieață? Apostolescu e băiat blajin, — cam trecut, dar bun ca pânea cea caldă...»",
    "Altădată, dumneaei șoptise :",
    "«Bine, așa e, dar ar trebui s’o ia, dragă puicuță... Așa, numai păgânii trăesc...",
    "— Sigur, zise Tinca de ce n’o ia?...",
    "— Bine, eu cred că are s’o ia...» răspunse pe gânduri cucoana Casuca.",
    "Astea erau vorbe. Că o ia, ori n’o ia, nu știa nimeni. Se știa atâta, că el și ea se întilnesc, și pace bună! De-aici vorbe; cucoana Săftica și madam Tanasache se uitatu la fetele lor cu disperare, și cu disperare rostogoleau prin noroiu pe cucoana Raluca, de când aflaseră că «mai este unul», și încă judecător !",
    "Cucoana Raluca, potolită, îi privea pe toți cu ochii ei de jăratec și se părea că nu știe nimic din ce se petrecea. O rumeneală de tinerețe i se urcase în obraji, pășea parcă n’atingea pământul, avea înmlădieri ușoare; și în toată ființa ei o vieață tainică se deșteptase.",
    "Apostolescu era același om încrucișat, cuminte, care mângâia pe cap copiii pe care-i întâlnea. Poftirile și zâmbetele cucoanelor cu fete îi lăsau nesimțitor ca și altădată; la fluturările domnișoarelor în juru-i privea cu câte-un ochiu, parcă-i venea să doarmă; își făcea des țigări, și în tumul lor se învăluia ca într’un nor.",
    "Toate aceste frământări nu răsturnau cursul regulat al vieții; nu opreau pe cuconu Nicu Tanasache din avânturile lui despotice, acasă; pe cuconu lancu Neculcea nu-1 opreau de la chef și joc de cărți, când îi venea lui gustul; nici nu turburau vieața lui cuconu-Panaite și a cuoanei Adela, mai cu seamă a cucoanei Adela, care tot mai mult se înmormânta în jdaia ei, în amețeala fericită pe care i-o aducea vinul armaș. Vieața aceiași era, cu plecările și întoarcerile funcționarilor; în unele locuri cu certuri, în altele cu tăceri apăsătoare.",
    "Și Tinca își începuse iar necazurile. După sărbători ticnite, după zile închise care pe ea o fericiseră, cu toată plictiseala lui Negrea, se întoarseră zilele de slujbă, — și cu ele dintr’odată, o lungă întârziere la Trifanov. După întâia, cu cuconu lăncu Neculcea, veni a doua, aducând același întunerec de disperare mută în sufletul fetiței lui cuconu-Andrieș. Pe urmă celelalte năvăliră fără în- târziere, copleșiră pe Vasile, îndemnate de patima care creștea, îl încătușa și-i zdrobea sufletul.",
    "Mângâierile cucoanei Marița erau nelipsite, dar aduceau Tincăi prea puțină ușurare. De multe-ori, în valul de vorbe pline de dragoste, năvălea jalea, o zguduiau plângerile, și mărturisea Tincăi că vede bine că totul totul s’a sfârșit, și Iancu nu se va mai vindeca. Tinca rămânea după desperările cucoanei Marița cu strângerile de suflet ale celor cari așteaptă o mare nenorocire. Și era încredințată că sfârșitul nu va întârzia; sfârșitul de care se temea, care se apropia neândurătăr ca moartea.",
    "Iar patima lui Negrea nu era întâmplare, nicin’avea izvoare apropiate. Cuconu-Alecu era un om de moda veche, care niciodată nu se împăcase cu lucrurile noo. Pentru el toate erau străine, în fața tuturor stătea i nepăsător; copilul făcuse ce putuse, pe urmă făcuse ce voise. Și după copilărie venise oastea, și ’n oaste sufletul fără platoșă fusese izbit de toate vânturile. Dragostea, care izbucnise ca o flacără în vieața lui, trebuia ' să treacă; iar sufletul slab trebuia să se întoarcă spre trecut. De-acolo veneau amintiri care-i deșteptau pofte o clipă numai adormite; de-colo sufla un vânt care trebuia să stingă și rămășița unei iubiri frumoase.",
    "Se întorceau, îi stăteau înnainte nopțile celor din urmă ani de liceu, rătăcirile prin crâșme și prin mahalalele întunecoase, spre casele umede, cu felinare roșii... Se întorceau petrecerile anilor de oaste, cumplitele petreceri militărești, care trecuseră, arseseră și lăsaseră neșterse răni. Sufletul care se visase o clipă curat și tare, întinerit ca de o primăvară, —acuma deodată se scutura de toate florile, la întoarcerea bătăilor de aripi ale vijeliei.",
    "Acuma el vedea și simțea că face rău, dar îndărăt nu se mai putea întoarce. Nu era nimic într’însul care să-l facă să dea înapoi de pe povârnișul alunecos. Tot din el îl ducea înnainte, așa, și tot înnainte! Părerile de rău le avea și erau zădarnice, mila pentru Tinca o avea și era zădarnică. Pornea de-acasă cu hotărârea de a se întoarce la șase : la șase pornea cu hotărârea de a sta numai un sfert de ceas; pe urmă nu mai avea nici o hotărâre, îi rămânea sufletul gol, simțea că altfel nu poate face, și se lăsa dus de îndemnurile care-l împresurau, de zâmbetele, de vorbele cucoanei Lucia.",
    "Întăiu încet, acum tot mai repede mergea cătră sfârșit. Vântul de nenorocire care-1 lua, învăluise și pe Tinca. Ea tăcea, plângea, plângea în ascuns, îl aștepta nopți,— suferea singură, numai ea singură, și n’avea acuma decât o dorință, să nu afle nimic bătrânul cuconu-Andrieș.",
    "Totuși trebuia să o răzbească la urmă durerea. Și ’ntr’o dimineață, după o noapte de veghere, când intrî prin începutul de lumină Vasile, turbure și amețit, ea se sculă de pe patul unde adormise ghemuită, plângând, întinse mânile spre el și începu a geme :",
    "«Vasile! Vasile! ce faci? spune ce faci! unde vrei să ajungem ? nu te gândești la vieața noastră, nici la moartea mea ?...» Și avea în glas atâta desperare și în ochi un foc atât de adânc, încât Vasile se opri din cumpăneala ușoară, aținti ochii asupra ei și răspunse, cu gura cleioasă :",
    "«Tincă....iartă-mă... Nu-s eu de vină...Ce?... La urmă e de vină numai tata...»",
    "Tinca se dădu cu un pas îndărăt, și-și acoperi ochii cu palmele.",
    "«Ce ? zise iar Negrea încrețindu-și obrazul palid într’un zâmbet. De ce nu s’a îngrijit de viitorul meu ? De ce m’a lăsat așa, de izbeliște ?... Să știi că din pricina lui n’am învățat eu, n’am sfârșit liceul, și am intrat în armată... Trei ani, dragă... Tu știi ce-s trei ani?... Tu nu știi ce-am îndurat eu în trei ani, cât am suferit... ce-am făcut... O vieață de om, trei ani... Da, da...bătrânu-i vinovat... Eu acuma nu mai pot face nimic !...»",
    "În semi-întunericul odăii, stăteau amândoi față în față. Îi încunjurau mobilele și lucrurile lor, portretele bătrânilor din pereți, o vieață întreagă care începea să se risipească,—Tinca se uita la el, îl vedea cu ochii topiți, îi simțea mirosul vinului acru, și, ca de multe-ori, nu știa ce i se sue în gâtlej, ce simte : milă, sau dezgust. Și el îi vorbea despre vinovăția bătrânului...",
    "«Cum, Vasile dragă.... Ce spui tu? Cum îndrăznești!... Despre tatăl nostru să vorbești așa!... Știi tu ce spui? Tu blestemi toată vieața unui om cinstit... Ce faci tu? Ai ajuns până aici?...»",
    "Și începu a plânge amar.",
    "Negrea avu o izbucnire mare. Începu a da din mâni:",
    "«Da, da! am spus.—așa-i!! el e vinovat dacă sânt azi nenorocit, el și numai el! A trebuit să pue frâu copilăriilor... și prostiilor... să mă zdrobească mai bine decât să mă lase să merg în voe spre pierzanie...",
    "— Nu, nu, nu ! nu vorbi așa...",
    "— Ba o să vorbesc ! o să strig ! o să mă duc să-i spun ! Căci tu spui că eu te-am nenorocit!",
    "— Când am spus că m’ai nenorocit? Nici-odată n’am spus !...",
    "— N’ai spus? N’ai spus! dar așa-i... eu te nenorocesc... Nu eu, el! el!...»",
    "Negrea, amețit, dădea din mâni, pe când Tinca se lăsa plângând desnădăjduită pe pat. El se opri, o privi lung și începu iar:",
    "«Nu! nu-s eu vinovat!...»",
    "Iar tânăra era zguduită de suspine, ca de izbiri de valuri Vasile se opri, își lăsă capu’n piept și se apropiè de ea. Se așeză alăturea pe pat și o cuprinse de mijloc.",
    "«Tincuță ! iartă-mă! sânt un nenorocit, un ticălos !... Uite, îți sărut mânile... Îngenuchiu lingă tine, numai iartă-mă... Dacă nu pot altfel... — Și se apucă cu mânile de cap. — Nu pot, nu pot! Ce să fac ? spune tu ! N’am putut... Iartă-mă... Tu ești o sfântă... Uite, am băut, am jucat cărți... Să știi că-i pentru ultima oară... Mai bine-mi tai mânile... Mă erți?... Dacă nu pot, nu pot, nu pot!...»",
    "În glasul lui erai lacrămi și tremura disperarea.— Iar madam-Negrea nu mai auzea, nici nu pricepea nimic. O noo lumină de durere izbucnise și-i descoperise deodată trecutul omului care gemea în fața ei, un trecut pe care ea niciodată nu-1 bănuise. Dar acuma venea de acolo, din trecutul acela, ca de pe tărâmuri dușmane, suflări care-i înghețau sufletul și-i lămureau din- tr’odată pricinile marei nenorociri.",
    "Cum? mai era încă o lume în care trăise Vasile?—Da, în copilăria, în nevinovăția ei, nu privise mai departe... Se simțise fericită, și pe el îl privise numai în hotarele acestei fericiri. Dar o lume întreagă, o lume pe care ea acuma o simțea rea și otrăvită, îl înconjurase, îl îndemnase înnainte-vreme, —ș’acuma nu mai aveați putere nici lacrimile, nici dragostea !",
    "În durerea-i adâncă, sufletul dintru’ntăiu iar căta să se îndrepte spre mângâieri. Pe biata fetiță chinuită ar fi primit-o cu dragă inimă în brațe cucoana-Casuca ; și ar fi mângâiat-o ca pe o soră, ștergându-i cu sărutări lacrimile, și cucoana-Marița, — dar nu, acuma totul era de prisos! Nici blajina nașă, nici madam Neculcea n’ar fi putut strecura o fâșie din razele mângâierii în sufletul ei, — căci Vasile Negrea rămânea același, cu tristele-i sosiri și cu dezlănțuirile-i de blesteme împotriva bietului cuconu-Alecu, rămânea același om care-i era drag ca și în întâia zi ; de care-i era milă ; în fața căruia dezgustul și amărăciunea îi ardeau pieptul. Și de el, și de vieața aceasta care o ducea înspre o durere mai cumplită, prelungă ca veșnicia, o lega ceva : o lega vieața slabă a unui bătrân. Fără fetiță moșneagul s’ar fi prăbușit fulgerat. Asta o știa Tinca și trebuia să-și strângă fălcile, să-și înghită lacrimile, să-și înnăbușe suspinele, să zâmbească la lumina zilei, cu moartea în suflet !",
    "Vremea trecea, cu viscolele lui Ianuar și cu gerurile lui Faur, când crapă oole corbului. Vaerele vânturilor în multe nopți de singurătate tremurară la ferestrele căsuței din Cartierul-funcționarilor, și multe suflări vijelioase se înfundară pe coș, înflorind o inimă care aștepta.",
    "Apoi deodată, cu Mart, se luminară zilele și se umplu lumea de zâmbetele soarelui. Dar fetița lui cuconu-Andrieș avea cearcăne supt albeața pudrei, și ’n ochi nu lumină, ci flacără de durere. Băteau vânturi line și călduțe, aduceau mirezme de pământ umed și de flori tinere, învăluiau zboruri de fluturi; doruri de dragoste se strecurau parcă prin pulberea argintie a zilelor, mugurii și cântările se trezeau, — fetița lui cuconu-Andrieș, odată cu sămânța florilor, împrăștia lacrimi pe straturile din grădiniță!",
    "Dincolo, în capătul cesalt de târg, bătrânii o duceau ei în de ei, în colțul lor de vieață, cu plimbările liniștite, cu preferansul rusesc și cu povestirile din alte vremuri. Totuși câte puțin, câte puțin, unele din zgomotele târgului începură a pătrunde și la dânșii. Șoapte se strecurară despre chefurile de la Trifanov, și se dădu a înțelege, așa, pe departe, lui cuconu-Grigore, despre întârzierile lui Vasile.",
    "Și într’un rând, moș-Grigore întinse mî-nile de-asupra preferansului și se uită pe rând la cei doi moșnegi:",
    "«Ați auzit? ce ziceți?",
    "— Ce s’auzim, frate ? întrebă cuconu-Alecu strângând cărțile în palma stângă. Ce-i ? de ce-ai stricat jocul? Poftim, acuma trebue s’o lom de la capăt...",
    "— Stai, cucoane, stai, cucoane... zise pe nas moș-Grigore. Am să vă spun ceva, ce-am auzit și eu... Zice că se fac chefuri dese acuma la Trifanov...",
    "— Ei ? rosti încet, zâmbind, cuconu-Andrieș. S’or fi făcând... Să le fie de bine!...",
    "— Nu așa, zise domol moș-Grigore și se întunecă dintr’odată. Eu de multă vreme tot aud că și băiatul nostru, Vasile, dă une-ori pe-acolo...»",
    "Cuconu-Grigore își întoarse privirile spre Lunceanu. Dar bătrânul nu răspunse nimic. Rămase mut, cu obrazul deodată alb ca varul, cu ochii măriți, ca în fața unui lucru nemaipomenit. Înghiți greiu și cercă să rostească o vorbă. Însă limba-i tremura în gură și nu putea da drumul decât unei îngânări slabe.",
    "«Cum? cum? șopti el. Adică s’ar putea?... și se întoarse spre cuconu-Alecu, care pusese cărțile pe măsuță și-și mângâia uimit barba rotundă. S’ar putea, cucoane ? In ce fel de lume trăim ? Eu știu că omul, dacă vrea să petreacă, își chiamă prietenii acasă, și petrece...",
    "— Nu, asta nu se poate! rosti încet cuconu-Alecu.",
    "— Stăi, frate, cum s’ar putea ? Adică Tincuța rămâne singură ? O lasă singură și se duce? Ce face fetița?... Cum, frate, cum? nu înțeleg de loc! Ce face? Ce este ?",
    "— Nu se poate, nu se poate! șopti iar, uimit, cuconu-Alecu.",
    "— Nu așa, frate, răspunse moș-Grigore. Acù lumea-i altfel... Se ’ntâlnesc prieteni, stau de vorbă, fac o leacă de politică, beau un pahar...",
    "— Cum fac politică și beau un pahar?... până la miezul nopții?... Eu nu știu ! Fetița, fetița ce zice ?",
    "— Stăi, cucoane, — vai de mine! am auzit și eu... Or fi fiind vorbe... Cum le-am cumpărat, așa le vând... Poate fetița știe, îl lasă... Se înțeleg ei, ce crezi ? De ce sânt tineri?...»",
    "Dar cuconu-Andrieș tot nu-și venea în fire :",
    "«Ț! nu știu... nu știu... Fetița nu știu ce face... Mă duc să văd, numaidecât...",
    "— Stăi, cucoane, zise îngrijat moș-Grigore, nu te speria... Astea-s vorbe... De ce-ți tremură așa mânile?... Stăi, lasă cărțile, — de ce le pui în buzunar? Bine, te duci și întrebi, ș’atât... Ei, ce mare lucru? A întârziat odată...",
    "— Cum a întârziat ? Fetița... eu vreau s'o văd și s’o întreb... O lacrimă, o mâhnire, nu se poate să aibă... Mai bine eu să mor... Mă duc acuma, numaidecât!...»",
    "Și cărțile rămaseră împrăștiate pe măsuță, țigara lui cuconu-Andrieș rămase stinsă la marginea scrumelniței, bătrânii ceilalți doi, pe gânduri, priviră mult înnaintea lor, în gol, în fumul alburiu care-i împresura în nourei deși. Bătrânul Lunceanu pornise grăbit, cu pălăria pusă strâmb în cap. Nu se uita nici la dreapta, nici la stingă. Nu vedea cârdurile de copii de Ovrei în zdrențe, care foiau în soarele începutului de primăvară ca niște gângănii, nici n’auzea glasurile cunoscuților, care-și ridicau pălăria cu privirile întoarse spre el : «Cu plecăciune, cucoane-Andrieș!» El nu știa nimic, pășea cât putea de repede. Alții îl priveau mirați cum dă din mâni și cum își mișcă buzele de-asupra bărbuții într’un murmur nedeslușit,— el mergea drept, cu gândul, cu sufletul la fetița lui.",
    "Și o văzu de departe, de la portița albă, stând pe un scaun în lumina zilei, între straturile noo cu flori de primăvară. Da, — fetița parcă era prea gânditoare și parcă se uita, palidă și mâhnită, asupra pământu- luî, într’un singur loc...",
    "Auzi portița și tresări. Se ridică în picioare și, cum zări pe bătrân, se lumină într’un zâmbet de fericire. O clipă stătu în cumpănă, apoi întinse brațele și porni repede. Iar cuconu-Andrieș o primi, o strânse la piept, o sărută pe frunte, o privi de-aproape, îi pipăi capul cu luare-aminte:",
    "«Ce mai faci matà, fetiță, — spune, ești bine ? Da’ să-mi spui drept, auzi ? Să nu care cumva să mă’nșeli !...»",
    "Mergând spre casă, Tinca-i zâmbea neântrerupt, și, la vorbele lui, da ușor din cap.",
    "«Bine, tătucă, bine... foarte bine... cum știi....»",
    "Și’n casă, bătrânul o sărută iar pe amândoi ochii și-o privi țintă, cu fața mâhnită:",
    "«Spune, fetițo, drept... Eu am auzit ceva... știi... s’aude...",
    "— De cine ai auzit ? șopti madam-Negrea.",
    "— De Vasile...»",
    "Tânăra se făcu albă. Apoi prinse a râde tare :",
    "«Stai, tătucă, stai colea pe scaun... Mă miram eu... Daa!... bine, nu-i nimic... Astea-s vorbe... adică am știut și eu... Nu-i nimic... Stai colea, stai colea !... — Și râdea, râdea tare. — Ce grijă are lumea ?...",
    "— Vra să zică nu-i nimic? întrebă domol cuconu-Andrieș.",
    "— Ce să fie, tătucă ? Ce vrai să fie ? Bine-pace...",
    "— Tu ești mulțămită ? spune drept ! Ești fericită ? Spune ! Știi că tu ești mângâierea mea, numai pe tine te am! spune...»",
    "Și Tinca râdea privind pe bătrân, cu doo valuri de sânge în umerii obrajilor :",
    "«Da, tătucă, da, — sânt mulțămită, sânt fericită...»",
    "Părea foarte veselă fetița, chiar mai veselă ca de obiceiu, și sufletul bătrânului se însenină. Își răsuci cuconu-Andrieș o țigară, ceru o cafea, o cafea bună, turcească, cum numai fetița lui știa să facă, și pe când sorbea lung, ridicându-și sprâncenele, privea cu dragoste spre Tinca, o urmărea cum umblă în toate părțile vioae, mai vioae decât totdeauna, așa de vioae în cât nici n’avu vreme să se așeze lângă moșneag și să-l întrebe, ca altă-dată, despre florile rămase acasă și despre amănuntele vieții din cesalt capăt de târg...",
    "Și bătrânul se întoarse liniștit acasă; și fetița rămase cu gândurile, cu lacrimile și cu nopțile ei de veghere."
  ],
  "23": [
    "Zilele se strecurara încet cu povara lor de mâhnire și cu puține clipe de bucurie. Așa trecu Maiu cu dezvăluirea lui de trandafiri, cu strălucita bogăție a sfârșitului de primăvară; așa trecu Iunie cu mireazma-i dulce de tei și cu cei dintăiu ciucuri de cireșe; și Iulie se scurse cu marea-i lumină albă, cu lungile-i și tainicele-i amurguri. În vieața Cartierului nici-o schimbare. Atât doar că locuințele albe păreau mai vesele în soarele puternic și în mijlocul grădinițelor pestrițe. Încolo aceleași răcnete ale lui Tanasache, aceleași eșiri pe înserate ale cucoanei-Marița, aceleași treceri tăcute ale lui Apostolescu. Doar la cuconu-Panaite, casa frumoasă zăcea într’o tăcere mai adâncă, cu pânze de painjen la ferestre acuma. Iar cucoana Adela nu mai eșea nici la geamuri măcar; vieața ei, tot mai grea, tot mai înnegurată și mal plină de vedenii, se închidea într’un fund de odae, într’o tăcere de pustiu.",
    "Vieața fetiței lui cuconu-Andrieș n’avea ferestre deschise pentru cealaltă lume. Acuma nici buna cucoană Marița nu mai primea șoapte dureroase și nu mai mângâia cu sărutări și vorbe blânde, nici gureșa cucoană Casucă nu mai știa nimic din ce putea s’aducă urmările unui năcaz pe care ea îl potolise la început. Ținea își închisese pentru oricine sufletul ; și tăcerea-i plină de gânduri, ușorul zâmbet de mihnire, nu spuneau nimănui nimic. O singură teamă, o singură dorință stăruia în sufletul ei: bătrânul să nu afle nimic, bătrânul să nu-i vadă niciodată ochii cerniți și fața veștedă !",
    "Vasile tot mai mult se depărta de rămășițele unei iubiri mari, care tot mai licăreau în sfletul ei. Izbucnirile de disperare, pornirile de vorbe împotriva lui cuconu-Alecu, sau mohorâtele-i și cețoasele-i zile, care urmau nopților pierdute, deveniseră regulate. Tinca nu mai zicea nimic acuma, când îl auzea blestemând, nici când îl vedea încovoindu-se înnaintea ei, disprețuindu-se și gemând în ticăloșia slăbiciunii lui. Visurile-i de altădată, seninele-i visuri, rămâneau tot mai în urmă, tot mai pierdute în ceață. Amintirile începutului de primăvară și de dragoste, amintirile acelui arminden bătrânesc, în mijlocul căruia floarea iubirii lor se deschisese la lumina primăverii, îi aduceau. stingeri amare de inimă și nopți chinuite de nesomn. Dar vieața aceasta noo tot mai mult o robea ș’o încovoia zdrobindu-i sufletul și domolind-o, și trebuia să-și plece capul, să se supue și să primească toate. O singură mângâiere îi mai rămăsese : dragostea ca de mamă a bătrânului bunic. Această dragoste și vieața slabă care o închideau, trebuiau să rămâe până la sfârșit neturburate.",
    "Și în începutul acesta de potolire a durerii, căzu fulgerul.",
    "Într’o după amiază, pe la mijlocul lui August, Tinca sta singură în iatac, cu ferestrele deschise. Era înnădușală mare și văzduhul se umpluse de nouri. Din când în când câte-o suflare de vânt scutura copacii din preajma casei și umfla perdelele albe de la ferestre. În răstimpuri se întindeau liniști adânci, în care răzbătea, de departe parcă, zvoana unui stol de vrăbii.",
    "Madam Negrea se sculă; adierile tot mai tari și mai răcoroase ale vântului vesteau ploaia. Eși întăiu în ogradă, unde mama-Ioana se necăjea cu strânsul câtorva albituri întinse pe o frânghie, apoi trecu în grădinița din față. Acolo, prin straturile bogate, erau așezate oale cu flori. Le cercă să vadă dacă-s bine așezate, privi spre apus, unde nourii vineți se aplecau și se întindeau în fâșii lungi, drepte, și se întoarse, înnainte de a intra pe ușa de dindos, auzi un glas subțire strigând-o:",
    "«Madam Negrea!...»",
    "Se întoarse. Printr’o crăpături a zăplazului nalt, se zărea scânteerea unor ochi neliniștiți.",
    "«Ce-i, Olgută? întrebă Tinca zâmbind. Ți s’a stricat plimbarea?",
    "— Da... răspunse cu mâhnire glasul subțire. Are să ploaie, nu mai am norocul de eri...",
    "— Nu-i nimic, o amânați pe altădată... Nu te supăra așa de tare, poate să vie Mihai ș’așa pe ploae... Ș’acasă-i bine de stat la sfat...»",
    "Se auzi un râs ușurel. Tinca zâmbi iar.",
    "«Mama-i acasă, Olguță?",
    "— Nu... răspunse încet fata, de după zăplaz. A eșit puțin până ’n târg...",
    "— Va să zică ești singură?",
    "— Da, dar și mama cred că se întoarce înnainte de a începe ploaia...",
    "— Bine-bine, poate să vie și altcineva înnaintea ploii, și atuncea mama poate veni și mai târziu, nu-i așa?...»",
    "Se auzi iar tremurul râsului. O învăluire mai tare de vânt trecu, un geam se izbi, bufnind răsunător.",
    "«Mă duc, zise Tinca, să nu se spargă vre-un geam...»",
    "Din crăpătura zăplazului ochii licăritori dispărură. Ținea intră repede în casă și începu a umbla prin odăi, închizând ferestrele. După ce se așeză la fereastra ei, în tăcerea caldă a iatacului pătrunse din înnălțime, înnăbușită, duruirea prelungă și depărtată a tunetului. O lumină fără strălucire, cernută prin nouri, intra de-afară; vântu mai întărit trecea cu un susur ușor pe la geamuri. Și pe divan Tinca sta gânditoare, cu obrazul alb aplecat pe umărul drept, cu ochii întorși spre fereastră, privind la învăluirile de-afară ale copacilor și la casa cucoanei Marița, care își arăta acoperișul de șindrilă dincolo de zăplazul nalt. — Se gândea la dragostea tânără care născuse în sărbătorile de iarnă, acolo la geamul unde sta, în preajma ei, și care creștea acum tot mai mult și lua în vârtejul ei pe Mihai și pe Olguța. Se bucura ca de ' ceva frumos și gingaș, urmărea iubirea aceasta cu luare-aminte, și căuta să-i ghicească luminile și umbrele... În aceiași vreme regrete o întorceau îndărăt, spre vremea trecută, de acum un an, când rătăcea și ea, cu cel care o iubea, poate prin aceleași locuri tăinuite, cu aceiași fiori și cu aceleași bătăi de inimă... Clipe după clipe se întorceau cu înfiorările lor; Ținea sta gândindu-se cu privirile ațintite afară; un oftat îi ridică sânul; ochii parcă aveau o strălucire umedă.",
    "Vântul de-afară se întețise. După o sticlire aurie de fulger, un tunet mare izbucni de-asupra; în urmă-i lumina scăzu parcă; prin curte trecu un vârtej vânăt de pulbere. Picături rari prinseră a cădea lățindu-se negre pe pământul vânăt de-afară; cel dintăiu roiu sună pe acoperiș cu o pârâire repede.",
    "Pe deasupra casei lui Neculcea se vedeau spre zare trecând cu grabă pâlcuri sure de nouri. Vântul veni mai repede, aduse bubuind o învăluire mare de stropi; apoi deodată ploaia conteni, și în tăcerea odăii nu rămase de cât tremurul, murmurul ușor, pe care-l făcea vântul în cercevelele feresrei. Tunetul veni de departe, duruind tot mai slab, de-abia auzit, până ce se stinse.",
    "Tinca tresări din gânduri. Un pas greoiu și rar se auzea prin ogradă—și în lumina ferestrei se arătă moș-Zailic, vătăjelul cel mai vechiu de la primărie, negru ca fundul ceaunului și cu nasul albăstriu. Adus de șele, cu sprâncenele mari și cu mustața căruntă, așa îl apucase Tinca de când ținea minte. Totdeauna bătea darabana prin târg și striga: «Hascultaaați!... » apoi începea să răcnească repede, țigănind vorbele, poruncile primăriei. — Acuma se oprise la geam, își scosese din cap șapca veche militărească și zâmbea cu gura întinsă larg, arătându-și știrbăturile dinților.",
    "«Ce este?» întreabă Ținea din lăuntru, bătând în geam.",
    "Zailic zâmbi mai tare și se ploconi înnaintea ferestrei.",
    "«Saru’-mâna, duducuță... coconu-Vasile!...",
    "— Ei, ce-i cu dânsul? Te-a trimes el?",
    "— Saru’-mâna! nu m’a trimes...—și prinse a-și scărpina obrazul zbârcit cu marginea chipiului. Am venit, că-1 pofteaște domnul primare...»",
    "Tinca deschise cu grabă fereasta și vorbele-i parcă zburau mai ușor prin suflarea răcoroasă a vântului:",
    "« Eu nu ’nțeleg, moșule... Ce vrai să zici?..Vasile nu-i la primărie ?...",
    "— Săru’-mâna, nu-i!...» îngână moș Zailic strângând din umeri și zâmbind foarte bucuros.",
    "Vorbele bătrânului o izbiră în inimă. Îngălbeni, își plecă ochii în pământ și tăcu un răstimp. Apoi întrebă iar, cu glas slab:",
    "«Nu-i la primărie?",
    "— Nu, duducuță...",
    "— Și cine-1 chiamă ? de ce-1 chiamă ? Dimineață a fost ?",
    "— Saru’-mâna, duducuță domnu’ primare... N’a fost nici azi-dimineață, nici eri... Și azi a venit domnu’ primare ș’a zis că are să-l întrebe ceva Și m’a trimes pe mine...",
    "— Apoi nu-i acasă, moșule, — nu știu, du-te, nu-i acasă!...»",
    "Închise fereastra izbind-o, și-și lăsă fruntea pe brațul drept întins în lungul perinei de perete. Simțea în piept o înțepătură ascuțită ca de ac, simțea în toată ființa o neliniște grea ca în fața unui întunerec deodată deschis înnainte-i într’o gură de prăpastie.",
    "Unde era Vasile? unde putea să fie? Și dimineața și la amiază îi spusese că la cancelarie se duce. Unde putea să fie? Minciuna aceasta a lui o apăsa ca o stâncă. Se simți dintr’odată așa de tristă, parcă trebuia să-și înceapă din capăt necazurile, cu înzecite dureri. Se bătea cu gânduri felurite și nu știa ce să creadă; îi ardea capul, o durea inima; un prepus îi izvori dintr’odată în față, un prepus pe care ar fi voit să nu-1 creadă, dar care se întărea covârșitor și nemilos...",
    "Și sta așa, cu fruntea aplecată pe braț, cu ochii mari deschiși. În liniștea iatacului pătrundeau fâlfâirile de afară ale vântului și răpăitul noilor învăluiri de stropi. Tunetul suna în înnălțimi ca duruitul unei trăsuri pe un pod lung de lemn.",
    "Și iar tresări, înnălță capul. Auzi pași iuți,— prin ploaia rară, pe dinnaintea ferestrei, înnegri o clipă cucoana Marița. Botinele i se auziră îndată în sală. Neliniștită, cu inima bătând, Ținea se ridică în picioare. Și deodată se deschise ușa, și madam Neculcea, cu fața îngrozită, năvăli în iatac. Ridică brațele, căscă gura, voi să zică ceva, dar numai lacrimile-i izvorâră din ochi. Rămase o clipită încremenită așa.",
    "«Ce-i, dragă cucoană Mariță?» întrebă Tinca cu voce slăbită. Și, uimită, se dădu un pas înnapoi cu mâinile căzute în lungul trupului.",
    "Iar cucoana Marița izbucni dintr’odată, înnălțându-și mânile :",
    "«Vai ! madam Negrea, dragă madam-Negrea!... Nu pot să spun! ceva grozav !nu pot !» și-și legăna între palme fața răvășită.",
    "«Pentru numele lui Dumnezeu! Ce este? spune! s’a întâmplat o nenorocire?...",
    "— Dragă madam-Negrea... nu știu cum să-ți spun... Căutam pe lancu... știi că iar s’a dus, și iar mă alunga după el același necaz... Și m’am dus la Trifanov... Știam unde are el obiceiul să petreacă... Și deschid o ușă... Nu pot, nu pot să-ți spun... Am fugit... am venit într’un suflet să-ți spun... Se opri o clipă; apoi strigă, hohotind:— Am văzut pe domnu’ Negrea cu nevasta lui Trifanov !...",
    "— Aaaah !...»",
    "Un țipăt de groază, lung, sfâșietor, un țipăt de om înjunghiat. Tinca-și duse mânile la tâmple cu coatele înnălțate, și, cu capul răsturnat pe spate, se prăvăli îndărăt cât era de lungă. Capul se izbi surd de marginea divanului, mânile se întoarseră grăbit strângând pieptul, și gemete lungi șuerătoare începură a-i eși din gâtlej.",
    "«Ah! ah! aaah!.. ».",
    "Îngrozită, cucoana Mărită se învârti de câteva ori prin casă căutând o cană cu apă, un pahar. Dar lacrimile o orbeau, se izbea de scaune, de sobă, se întorcea spre Ținea: «Vai! ce-am făcut... Dragă madam Negrea, vină-ți în fire... unde ești? ce ai?...» Iar Ținea gemea înfiorător pe dușamea, cu grumazul răzimat de marginea patului.",
    "În spaima și durerea aceasta, prin răpăitul grăbit al ploii, duduiră iar pași afară, în sală,— ușa zmuncită tare se deschise și Negrea intră, cu ochii mari, întrebători, se opri, își zmulse pălăria din cap și și-o zvârli pe pat.",
    "«Ce este ?...»",
    "Tinca-i auzi glasul, se încordă ca supt o izbire de biciu și se înnălță dreaptă, tremurând, cu obrazul alb în umbra odăii. În glasul ei gemea o disperare nemărginită :",
    "«Vasile !... ce-ai făcut, Vasile !... De ce m’ai înșelat ?...",
    "— Cum ? și tu ai ajuns să urmărești ? De ce-ai venit?... strigă Negrea încruntând sprâncenele. De ce-ai deschis ușa ? Ce fac eu, mă privește!...",
    "— Vra să zică-i adevărat? E adevărat? Ah! Vasile! Vasile! pentru ce m’ai înșelat?... De ce m’ai înșelat?»",
    "Nebună, rătăcită, întinse brațele spre el.",
    "«Spune, ce ți-am făcut? ce rău? Cu ce ți-am greșit?»",
    "Tremura toată, parcă toată carnea sta să-i cadă de pe trup bucățică cu bucățică. Cucoana Marița se alătură de ea, voi s’o cuprindă de mână; Tinca se întoarse, o privi drept, cu ochii înflăcărați, apoi se trase îndărăt :",
    "«Ce-i? ce mai vrai ? Tu m’ai nenorocit! fugi! eși, eși afară!...",
    "— Dragă madam Negrea, liniștește-te... îngână încovoindu-se din grumaz cucoana Marița.",
    "— Eși! strigă Ținea ridicând degetele încovoiate spre tâmple. Eși afară ! Eși afară!...»",
    "Madam Neculcea își șterse repede lacrimile, deschise ușa, și eși. Iar Tinca se lăsă istovită pe pat, cu mânile la piept, gemând greu. Cu ochii privea țintă la Vasile. Se uita cum îșî răsucește neliniștit mustața, îl privea cu ochii măriți ca de groază, și lacrimi îi curgeau șiroiu pe obraz și picurau pe bluza subțire care trăsărea izbită de suspinele grele ale pieptului.",
    "Negrea făcu un pas, înduioșat dintr’o- dată, și întinse mâna. Ținea tresări, se trase zmuncit îndărăt, înțepenindu-se în picioare, și se izbi cu capul de perete:",
    "«Nu, nu, nu! nu mă atinge! fugi, fuuugi!... nu pune mâna pe mine!...»",
    "Dar Vasile voia să-i cuprindă mânile, umbla cu gura după ele să le sărute, se lăsă în genunchi la marginea patului:",
    "«Nu vreau ! nu vreau! țipa ascuțit Ținea. Fugi! Vai de mine! vai de mine! Vreau să mor!... fugi!... — Și cuvintele-i eșeau tot mai iuți și mai ascuțite. — Ce ți-am făcut? M’ai înșelat c’o femee ticăloasă, m’ai călcat în picioare!... Ah! Vasile, Vasile... pentru ce? pentru ce? Nu, nu! nu mă atinge ! nu vreau... Te disprețuesc... fugi! Vai de mine! vai de mine!... Tată! unde ești tu, tată! să-ți vezi fetița!...»",
    "Glasul îi era tot mai mult un șuer arzător și trupul tremura tot, până în adâncuri, ca supt izbiri repezi de unde; iar din ochi izvoarele de lacrimi curgeau fără stavilă. Și Vasile sta ca de piatră acum, înspăimântat de așa durere. Nu știa ce să facă, ce să spue. Ar fi vrut să se dea cu capul de pereți, și parcă durerea care cutremura pe fetiță îl zdrobise și pe el, îl doborâse acolo. Sta nenorocit, o privea cât de crâncen se zbate, și nu putea să-i facă nimic.",
    "«Cât de nenorocită! cât de nenorocită! De s’ar sfârși odată, să mor! nu mai pot!»",
    "În cumplita ei durere, în gemetele de disperare, se săpau parcă scurte răstimpuri de tăcere. Și’n liniștea aceasta, prin umbra care cucerea tot mai mult încăperea, se auzia șiroitul regulat al ploii și se vedeau scânteind sârmele frânte de aur în nouri, departe. Obrazul Tincăi răsărea alb ca ceara în întunerecul adânc al colțului, în întunerecul morții ș’al disperării. Prin sală se furișa pasul ușor, rar, al mamei Ioana. Și tremurul și gemetele iar porneau, tot mai grele, tot mai amare, și lacrimile curgeau, curgeau, — parcă risipeau în ele toate visurile de altădată, toate bucuriile, toată dragostea fetiței lui cuconu-Andrieș."
  ]
}