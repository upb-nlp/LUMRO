{
  "1": [
    "În Istoricul orașului Săveni, un prefect vechiu a scris aceste cuvinte despre capitala ținutului pe care îl ocârmuia: «Originile orașului Săveni se urcă pe la «1800 ––1820. Intăiu a fost un sat ale cărui «începuturi se pierd în noaptea timpurilor și «care se zice că-și trage numele dela un «boer al lui Ștefan cel Mare, numit Sava- «Hatmanul. Pe la 1800 importanța sa a început a crește, vechea capitală de ținut a «decăzut tot mai mult, și la 1835 capitala «județului s’a strămutat la Săveni. Datorită «hărniciei unora dintre prefecții partidului liberal, astăzi orașul se bucură de o bună «administrație, are patru școli primare, un «liceu, o școală profesională, și alte instituții folositoare. Populația sa se urcă la «15.000 de suflete, ș. a. »",
    "Multă vreme a urmat, după apariția broșurii, luptă între cele doo gazete de partid. Conservatorii au început să atace cu strășnicie administrația liberală și au dovedit negru pe alb:",
    "1Că nu-i adevărat că toate instituțiile orașului ar fi făcute de liberali;",
    "2Că partidului conservator îi revine onoarea clădirii liceului și palatului administrativ ;",
    "3Că liberalii au făcut o administrație de codru; că la clădirea școlilor primare, a palatului de justiție, ș. a. au furat cel puțin șasezeci la sută, și acum chiar aceste clădiri sunt în stare de ruină....",
    "4Că viitorul este al partidului conservator, al cărui șef este, etc., etc.",
    "Îndată gazeta liberală a eșit cu documente și cu felurite dovezi și a făcut următoarele declarații:",
    "1Că nu-i adevărat nimic din ceia ce cu atât lașitate insinuiază onorabilii de la Alarma;",
    "2Cu cifre și fapte se dovedește ce cumplit jaf au făptuit conservatorii la clădirea liceului și a palatului administrativ ale căror ziduri chiar încep a crăpa;",
    "3Că viitorul este al partidului liberal, ș. c. l.",
    "După aceste importante declarații de o parte și de alta, au urmat altele: Voința începu a arătă nenumărate abuzuri ale administrației liberale, la cumpărarea cailor de la pompierie, la prunduitul străzilor, ș. a. Iar onorabilii de la Alarma începură să întrebe cu un zâmbet satisfăcut: «Dar pe vremea când se făceau trotuarele, ce s’a întâmplat? Cum se face că domnul Neculai Irimia, pe-atunci primar, și-a clădit chiar la acea epocă o casă de milionar?..,. Vom. veni cu acte și vom zdrobi nerușinarea și îndrăzneala acelora cari reprezintă regimul funest ce a adus țara la ruină, ș. a.»",
    "A fost atacat cu această împrejurare și domnul Vasilică Popazu, unul dintre membrii marcanți ai liberalilor, fost și actual consilier comunal. Dar domnia-sa, om cu duhul blândeței, a zâmbit cu durere numai și s’a tânguit, în dupa-amiezile calde, la cofetărie, pe când toți oamenii de seamă ai târgului se adunau acolo și sorbeau cafele, cetind gazetele. «Unde sunt averile mele? — suspina dumnealui, întinzând brațele: unde sunt? De ce mă osândesc degeaba, pe mine, om cinstit?.... Iaca, fetei pe care am măritat-o, nu i-am dat un bau zestre....» Ceilalți, și cei atacați și cei cruțați, făceau haz: «Da’ ce te îngrijești așa, coane Vasilică? Așa-i lupta politică.... Ce să-i faci?....» Și cuconu’ Vasilică, nalt, slab și osos, se îndoia pe scaunul lui, ca îndurerat de un cârcel, și suspinà: «Dar ce au cu mine, cucoane? Eu îmi caut de nevoile mele.... Ce au cu mine?....»",
    "A fost atacat și maiorul Stahu, om violent, ginerele lui cuconu’ Vasilică Popazu. Maiorul a început a-și suna cu zgomot sabia lui de rezervist și a făcut gură mare la cofetărie. A declarat că va tăia el urechile cățeilor acelora cari mâzgălesc hârtia, scriind tot felul de prostii!",
    "Au fost atacați însfârșit și alți mulți oameni de seama ai orașului, foști primari, foști prefecți, actualul primar, actualul prefect, profesori, preoți, cu prilejul aparției broșurii Istoricul orașului Săveni; apoi s’a făcut încet-încet liniște, — căci toate se potolesc în lumea aceasta. Și ’n Săveni nimic nu s’a schimbat. A rămas orașul tot cași înainte de aparția broșurii fostului prefect, tot cu aceiași liceu, cu același palat administrativ, cu aceleași școli, cu aceiași cofetărie, cu aceleași mahalale pline de Ovrei, cu aceleași străzi murdare, cu aceleași felinare chioare, — cu toate binefacerile la care luaseră parte, pe rând, cele doo partide istorice.",
    "In timpul nopții (fac cu durere mărturisirea, simt de multeori cu groază că lumina ochilor nu mă ajută în căutarea străzii pe care rni-am așezat sălașul: trebue să dibuesc cu bățul, ca un orb. La calendar scrie lună, și cerul e plin de nouri ca păcura; iar din pricină că scrie lună la calendar, administrația cată să facă economie de petrol: ceia ce nu poate să fie decât spre folosul nostru al tuturora. Dar groaza sporește în nopțile acestea negre ca iadul: căci pe unele străzi sunt adevărate rătăcăni, în care căzând un biet cetățean poate să-și frângă o mână, un picior, ori să-și rupă gâtul.... Noroc că lampa cea de sus, de pe seninul cerului, ca o binecuvântare, ca o milostivire a Celui Prea Înalt, își revarsă destul de des binefăcătoarele sale raze asupra acestei nenorociri de jos.",
    "Nu mai vorbesc despre vremurile acelea când zăgazurile cerului se deschid și binecuvântate ploi adapă pământul. Atuncea șuvoae repezi curg pe străzile piezișe, bălți care oglindesc cerul și arborii tunși ai grădinii publice se întemeiază în fața palatului administrativ, oceane de noroi se întind în mahalalele mărginașe.",
    "Dar oamenii nu sunt niciodată vinovați: totdeuna găsim o pricină, dela care pornesc faptele lor; ei nu sunt decât biete viețuitoare mânate de fatalitate; împrejurările sunt de vină. De aceia poate nu din pricina oamenilor noștri orașul ni se află într’o stare de plâns; poate că nu ei sunt de vină că s’au cheltuit bani peste bani, sume mari, și totuși nu s’a făcut nimic bun, nimic durabil.",
    "Palatul justiției crapă, și amenință cu pedeapsa surpării și pe judecători și pe judecati ; primăria arată geamuri lipite cu hârtie, ca niște ochi de orbi; în școli, în timpul ernii, suflă vântul și bieții copii tremură, iar profesorii reumatici se plimbă prin clase în paltoane, cu căciulele în cap, și tușesc....",
    "De ani de zile primarii burtoși s’au străduit să facă câte-ceva și n’au izbutit, din pricină că opoziția se împotrivea, ca să facă ca când partidul ei va veni la putere.",
    "Am ajuns într’o stare tristă. Nicăeri nu se poate odihni cu plăcere ochiul. Pe Strada- Mare, umblă birjari în zdrențe, cu trăsuri hodorogite, cu caii șchiopi, cu ochi dureroși; la grădina publică în fiecare an copacii vechi sunt schilodiți fel și chip, iar pe alei în fiecare an se pun arbuști noi; și după fiecare schimbare de primar, se modifică și planul grădinii publice, o biată grădină în care se înghesuesc oamenii, ascultă muzica și înghit colb.",
    "Pe străzile fără nume ale mahalalelor ovreești, în vremea verii o zarvă mare se ridică, amestecată cu miazme; iar de cum dă răceala se închid căsuțele ca niște morminte, și o tristețe adâncă pune stăpânire peste toate.",
    "În puținele uliți cu grădini și cu case albe, se arată rândunele peste an, și zboară fluturi; cântă și cucul câteodată. Dar între darurile gingașe ale naturii, omul tot cu suflet fără blândețe a rămas; ș’aici urcă împleticindu-se bărbați; ș'aici fac politică cetățenii.",
    "Rare sunt casele în care se odihnesc suflete domolite de profesori pensionari, de preoți bătrâni, care-și aduc aminte do pe vremea Rușilor și de pe vremea când altfel erà viața în târgul acesta."
  ],
  "2": [
    "De cum dau căldurile primăverii, până la cele dintăiu semne ale ernii, la cofetăria «cea mai bună» din Săveni se adună lumea subțire. Domnu’ lozef, un Ovreiu mititel, cu părul alb, palid la obraz, cu vorba moale și trăgănată, umblă încet de la masă la masă, cu un zâmbet de prietinie: dumnealui are multe cunoștinți despre mușterii săi, și a schimbat mulți prefecți. Madama Roza pare a fi fost cândva, pe vremuri, o femeie nu tocmai urâtă. Din trecut i-a rămas un râs prea ușor și glasul gălăgios și vesel. Mai ales cu săbiile garnizoanei face haz. Ochii însă i-au rămas mititei, între sprâncene și obrajii crescuți, și nasul arc o coloare rușinoasă.",
    "Într’o zi caldă dela sfârșitul lui Martie, cea dintăiu zi mai caldă a anului, lumea bună din Săveni a eșit pe uliți, ca să se mai bucure de soare. Pe urmă. în lumina după- amiezii, boerii s’au oprit la mesele roșii de tablă scoase de domnul lozef pe trotuar. Unii au cerut bere proaspătă, alții cafele, unii au prins a jucà table.",
    "Erà acolo domnul prefect Eugen Eustratie, nalt, subțire, cu mustața căruntă, și cu fața smeadă, plină de bunăvoință și de prietinie; erà fostul prefect, cuconu Nicușor Negruș, scurt, gros și plin ca un sac, alb la obraz și bine ținut, cu glas plin de dulceață, cu gesturi bine rotunzite, ca în fața onoratului tribunal. Erà primarele, tânăr, foarte blond, îmbracat după ultima modă: domnul Anibal Damian. Erà fostul primar, domnul Andronic Papadopol cu mânile lui tremurătoare ca niște oase de schelet, și cu vorba-i peltică de palicar. Erà preșdintele tribunalului, Alexandru Lascar, cu picioarele lui mici în ghete fine, cu mânile lui mici în mănuși fine, castanii, cu capul lui mic tuns, ras și frezat din proaspăt, îmbrăcat din cap în picioare după cea din urmă modă: o privire o strecura spre picioare, o privire spre mânile care țineau cu eleganță un bastonaș, o privire spre fereastra care-l oglindea, ș’o ultimă ochire plină de gingășie spre cucoanele care-l priveau și-l salutau zâmbind cu line mișcări din cap, de sus în jos. Mai erau advocați, profesori: erà și domnul general Nicolae Hrisanti, frumos și mândru ca un leu. Erà acolo tot ce avea Săvenii mai ales. Ziua aceia caldă îi trezise pe toți și-i scosese la soarele primăverii ca pe un cârd roșu de vacile-Domnuliu.",
    "Deputății lipseau. Erau la București: votau legi. Și cei adunați la cofetărie tocmai începuseră a vorbi despre ceia ce representanții națiunii discutau: reforma legii electorale. Prefectul,cu vorbirea-i ușoară, arătà că e nevoe de o așa reformă, pentruca cetățeanul să fie sigur de votul lui, să știe că legea-i garantează secretul votului.",
    "«Negreșit! zise dela altă masă conu Nicușor Negruș, fost prefect, cu mulțămire vădită; — lucrul acesta trebue să se facă...» Și-și mișcà valurile bărbiei mari, înghițind cu lăcomie o prăjitură.",
    "Președintele tribunalului începu să râdă tremurându-și capul:",
    "«Nu știu dacă convine unui partid o reformă adevărată...",
    "- Cum adevărată? — întrebă cu seriozitate prefectul.",
    "- Natural! — strigă generalul Hrisanti. Cum am mai face alegeri sigure, dacă se garantează secretul votului?",
    "— A, nu ! s’avem ertare, generale! —rosti vesel prefectul. Noi ne gândim întăiu la binele public. Dovadă, că voim să facem reforma.... Ministrul a adus legea... E adevărat că opoziției nu-i convine, de aceia chiar se împotrivește ...»",
    "Cuconu’ Nicușor Negruș se simți jignit în numele partidului său.",
    "«Ce spui, nene Eugen?—strigă el lungindu-și buzele și grămădindu-și în piept bărbiile, ca și cum ar fi fost foarte dezamăgit. Apoi noi, dragă, am dat multe dovezi ... îmi pare rău ... Vra să zică dacă facem opoziție ....",
    "— Vra să zică dacă faceți opoziție, trebue să atacați o lege bună? — întrebă, înălțându-și sprâncenele, Anibal Damian.",
    "— Cum ? da’ dumnevoastră n'ați atacat atâtea legi excelente ? — strigă Papadopol, fostul primar, scuturându-și în aer manile de schelet.",
    "— Stai, frate, stai ! — cuvântă Negruș cu duhul blândeței; noi trebue să fim blânzi, să discutăm în liniște...",
    "- Cum? —strigă iar, deodată, înfuriat, Papadopol, scuturându-și mânile; numai dumneavoastră aveți drept să faceți opoziție?...îmi pare rău ! M’am purtat todeauna leal cu dumneavoastră, dar dumneavoastră pretindeți una și alta. Asta nu se poate!»",
    "Partidul lui Papadopol deodată avù un zâmbet; deodată conservatorii simțiră focul luptei curgându-le în vine. Iar liberalii priviră zâmbind pe prefectul lor.",
    "« Domol, dacă-i vorba să discutăm, apoi trebue să discutăm domol; Românul e nație blajină ...» zise cu liniște și apăsat prefectul; și partizanii săi începură a râde privind cu coada ochiului spre fostul primar.",
    "Palicarul Papadopol sări în picioare și zvârli la dreapta și la stânga doo scaune. Pielea obrazului i se înroși subt năvala sângelui. Mânile-i tremurau ca scuturate de friguri.",
    "«Domol? — strigă el. Domol? De discuție fugiți, - da de altele nu fugiți! ... De discuție fugiți ; vă feriți să răspundeți ce s’au făcut felinarele care erà vorba să se cumpere.... Dar cu trotuarele ce s'a făcut ? De asta vă feriți dumneavoastră! ... »",
    "Și deodată căzù pe scaun, cu un râs de răutate.",
    "«Lăsați, frate, lăsați !— zise Negruș, întinzând cu blândețe mânile înaintea sa, parcă voia să binecuvinteze.",
    "— Cum să lăs?—zise încet și repede, sculându-se drept în picioare, Anibal Damian. Cum să lăs ? Nu se poate! Vreau să întreb pe domnu' Papadopol numai un lucru : ce mai fac cei doi cai ai pompieriei, pe cari domnia-sa i-a economisit în grajdurile sale?...»",
    "Soarele împrăștià puzderie de raze. Și în lumina lui deodată începură a sticli ochii, începură a luci dinți cu zimbiri de pace ori de răutate. Luară cu toții odată cuvântul, și, ca’ntr’un parlament improvizat, începură să-și zvârlă în cap, cei de azi și cei de eri, palatul de justiție, primăria, liceul, școlile, și toate câte le frământaseră gazetele Voința și Alarma chiar în toamna ce trecuse.",
    "Printre luptători umblă liniștit, cu părul alb și cu obrazu-i palid, Iozef cofetarul. Madama Roza eșise cu nasu-i roș în prag și privea și asculta curioasă. Făcea loc bărbatu-său când intrà, când eșeà,—apoi iarăși, ca și cum ar fi fost trasă de un resort, apărea în prag și se răzimà de ușor, cu mânile încrucișate pe piept.",
    "Dezbaterea urma tot mai furtunoasă și mai repede ; tot așa de repede se adunau pe cerul de primăvară nouri cenușii. De câteva ori cercară în zadar prefecții, cari erau veri, să-și potolească partizanii. Se sculă dela locul lui și generalul Hrisanti și se apropie întăiu de Eustratie, pe urmă de Negruș; își puse mâna cu taină la gură :",
    "«Șade rău, monșer, față de toți.... de Iozef.... Și vin cucoane ca să petreacă să ia o prăjitură... și găsesc scandal....»",
    "Cercă și Eustratie, cercă și Negruș, întinzând mânile, să potolească mai ales pe cei doi potrivnici întru primărie. Dar ei nu contenau, înghițeau cu furie prăjituri și apă, și-și azvârleau acuzări unul altuia.",
    "Dar deodată sună muzica regimentului; într’o furtună de tobe, de talgere, de clarinete și de alămuri de tot felul, se apropie, umplù viforoasă strada; și regimentul trecù în pas cadențat cu soldați prăfuiți, cu ofițeri mândri zâmbind din când în când și plecând săbiile în semn de salut. Învăluirile muzicei se depărtară; fulgerările armelor trecură. Luptătorii conteniseră. Generalul zise, răsucindu-și o țigară :",
    "«Aici e puterea țării, domnilor, degeaba vă sfădiți dumneavoastră»",
    "Luptătorii însă voiau să dovedească că nu se dau cu una cu doo; Anibal Damian își înălță cu dispreț obrazul bălan, Papadopol își înălță mânile. Dar după furtuna muzicei porni deodată un vârtej de vânt, nourii se lăsară asupra soarelui, și picături începură a pârâi. Toată lumea se ridică și trecù în cofetărie : o încăpere mare cu scaune și canapele de postav roșu. Cele câteva trăsuri cu cucoane care se plimbau pe Strada-Mare sosiră în galop, se opriră, și iar voiau potrivnicii să-și înalțe glasurile, când năvăliră cucoanele râzând, îmbujorate la față, speriate de stropii de ploaie.",
    "Ana Hrisanti întră cu greutate, grămădindu-și pe ușă trupu-i uriaș. Intrată, se întoarse cu un zâmbet vesel, și apucă de mână pe Maria Stahu.",
    "«Poftim, drăguță, intră, măcar odată să te vadă aici toată lumea, ființă prea singuratică!..»",
    "Toate fețele zâmbeau. Ana Hrisanti erà cunoscută ca femee veselă, iubitoare de aventuri. Se vorbeau foarte multe pe socoteala ei. Iar nevasta maiorului Stahu, foarte tânără, subțire și palidă, intră iute și trecu spre masa generalului. Dela o masă din fund se sculă și maiorul Stahu arătându-și în lumină obrazul roș; și ușa se deschise iar, ș’o învăluire de vânt parcă împinse în cofetărie și pe cuconu' Vasilică Popazu cu cele doo fete ale lui.",
    "Rămase liniște deplină și cu toții priveau curioși, căci toți știau istoria Măriei Stahu. Știau că e nefericită în căsnicia-i cu maiorul, om cu mult mai în vârstă decât dânsa. Știau că între ea și tatăl său Vasilică Popazu domnește răceală din pricina mamei de-al doilea ș’a celorlalte doo fete, surori vitrege. Mai șopteau unii că ar fi ceva între Maria Stahu și lorgu Voinea, proprietar tânăr, de la Plopeni. Cu toții din târg însfârșit, la epoca aceia, așteptau în fiecare zi vești despre ceia ce se mai întâmpla cu acești actori cari jucau o comedie ori o dramă. De aceia toți, și bărbații și, mai ales, femeile, priveau curioși pe Maria Stahu. O văzură schimbând o vorbă, ca în treacăt, cu bărbatu-săú, care se așeză zâmbitor și prietinos lângă dânsa; o văzură întorcându-și cu raceală ochii și dând din cap spre Vasilică Popazu și spre cele doo fete ale lui ...",
    "«Parcă nu i-ar fi tată...» — șopti o cucoană cătră bărbatu-săú.",
    "Generalul Hrisanti începú să râdă cu veselie la o glumă a nevestei lui. Prinse a face haz și maiorul Stahu. Maria deodată părú căzuta pe gânduri, cu ochii negri ațintiți spre învăluirile de ploaie de afară. — Purta peste părul bogat o pălărie neagră cu pană de struț; rochia cenușie îi strângea trupul ușurel și tânăr. La piept avea un mănuchiu de viorele. Erà o arătare de primăvară; și prefectul se aplecă la urechea lui Anibal Damian c’o vorbă tainică. Amândoi zâmbiră ca la o veste fericită; și toți câți le urmăriseră mișcarea zâmbiră și-și întoarseră privirile spre înfățișarea gingașă a Mariei Stahu.",
    "Dar ropotul grabnic de ploae stătu, și suliți lungi de raze de aur răzbateau înveselind geamurile cofetăriei; în stradă luceau bălți proaspete, ca niște oglinzi. Ana Hrisanti vorbea veselă despre plimbarea pe care o făcuse cu Maria Stahu până’n marginea târgului; își întorcea obrazul plin, rumăn, când spre general, când spre maiorul Stahu, dând din cap și din mâni, apoi apucă de brațe pe Maria:",
    "«Iacă, drăguță, a dat soarele! — zise ea. Putem să eșim din iad...",
    "— Credeam că mergem acasă...» — vorbi încet Maria și se întoarse spre bărbatu-său.",
    "Generalul începù să râdă, văzând că mulți dintre cei veniți cu ploaia se sculau; apoi făcù semn de prietinie, cu mâna, lui Vasilică Popazu:",
    "«Și dumneata pleci? de-abia ai venit...» Popazu iși îndreptă trupul lung și întinse spre general gâtu-i subțire, de care parcă erà aninat capul cu păr puțin și cu barba ca mătasa popușoiului. Pe obraz se ivi în încrețituri dese un zâmbet blajin și umilit:",
    "«Apoi eu cu fetele am eșit, domnule general... Știți... o leacă de soare... o leacă de aer...»",
    "— Asta trebuie... asta trebue...»—zise generalul repede, ca să zică ceva.",
    "Vasilică Popazu făcù doi pași mari și se apropie încovoindu-se. Zise cu nespusă bunătate, cu glas dulce:",
    "«Da’ dumneavoastră ce mai faceți?... Da' mata, Mărioară, parcă te văd cam palidă....»",
    "Pe când grăia, încovoiat, dădea mâna cu toți. Fetele stăteau drepte, cu mânile în lungul trupului, la masa părăsită.",
    "«Da' dumneata, ginere? Bine? tare frumos! de asta- mă bucur.... Sărut mâna, madam Hrisanti, sărut mâna ... Eu am eșit cu fetele. Ai eșit și mata să mai vezi primăvara. Mă bucur tare mult...Da’ mata, Mărioară, te văd cam palidă...",
    "— N’am nimica, tată, — zise Maria Stahu, — mă simt foarte bine.",
    "— Așa? De asta mă bucur. Prea bine...» Și foarte vesel dădù iar mâna cu toți, și cu brațele întinse se întoarse spre fetele lui, și începù să le mâe încet, pipăindu-le spatele, spre ușă.",
    "Toți din cofetărie priviseră cu luare-aminte. Și cei ce mai rămăseseră, eșeau. Acum Anibal Damian iar își înălța cu dispreț capul, privind peste umerii altora pe Andronic Papadopol, vrăjmașul său.",
    "— Maria Stahu eșea sprintenă, urmărită de privirile bărbaților; generalul rămase cu cotul pe masă, gânditor, învăluit de fumul țigării. Maiorul porunci o cafea cu rom. Duruitul trăsurilor porni afară. — Apoi ușa se deschise zmuncită și un om tânăr, cu barba marc neagră, intră, se opri o clipă drept și privi cu oarecare mândrie în juru-i.",
    "Maiorul Stahu începù a răcni, întinzând brațele:",
    "«Aicea, lorgule! Aicea, Voineo!... Bine-ai venit, frate!»",
    "Un murmur trecù prin toată încăperea, fețe zâmbitoare se înălțau, brațe se întindeau. Și lorgu Voinea trecea surâzând spre Stahu. Era încălțat cu cisme de lac cu turetci nalte, — mijlocul i-l strângea un spențer de catifea. In cap purta o șapcă albastră rusească, cu cozorocul scurt plecat pe ochi. După fața-i tânără, după îmlădierile trupului voinic, se cunoștea omul crescut în aer, în soare și vânt.",
    "Dădù prietinos mâna cu Stahu, cu generalul. Apoi se așeză pe scaun și își întoarse prazul spre domnul lozef, care se și infățișase la stânga lui, stând încovoiat, cu capul plecat, așteptând porunca.",
    "Iar în jur zarva porni din nou. Și dezbaterea veche se învenină iar. Andronic Papadopol își înălță mânile și strigă cătră Voinea:",
    "«Domnule Voinea! domnule Voinea! mă mir că nu te-ai înnecat cu tot cu trăsurà în unele din lacurile create pe străzi de dumnealui! ...»",
    "Și cu un gest tragic își întinse brațul osos spre Damian.",
    "«Ba să să mă erți! ba să mă erți ! Dacă ași prundui ulițele cu ceia ce au luat unii și alți din averea comunei, cu bani buni să prundesc, poate ași umplea gropile... Dar așa cu ce? Ce ne-a mai rămas...?»",
    "Râsete mari întovărășiră răcnetul primarului.",
    "Andronic Papadopol începù să se scuture cu mânie, începù a repezi scaunele la dreapta și la stânga și căuta să-și facă loc, vânăt la față, cu ochii bulbucați, cu buzele strânse.",
    "«Domnule! — strigă el, tremurându-și în toate felurile pe sus brațul drept. Domnule! Te poftesc să-ți retractezi cuvintele....»",
    "Damian se răsturnase pe scaun și obrazu-i bălan lucea de bucurie ca un soare.",
    "Dar nici de data asta n’avea s’ajungă la un sfârșit dezbaterea celor doi dușmani întru primărie. Partizanii unuia și ai altuia se mișcau cu mânile întinse, apărând parcă ceva scump, madama Roza se văita într’un colț c’o mână la faclă, domnu' lozef alerga de la masă la masă strângând ceștile și paharele. Pe dinaintea cofetăriei trecù trăsura generalului; o clipă dură; cei dinlăuntru văzură chipul zâmbitor ai doamnei Hrisanti, și profilul palid, sub pălăria neagră cu pană de struț, al Mariei Stahu. Pe urmă un cal poticni într’o baltă, se prăvăli pe o coastă, aproape în cădere. Vizitiul struni caii din toate puterile, lăsându-se pe spate, trăsura se opri zguduindu-se. Țipete de spaimă se auziră afară. In cofetărie toți se ridicaseră în picioare. Generalul se ridicase cu sabia zângănind și se repezise. Se repeziră în sus și Voinea și Stahu.",
    "«Ai văzut ? Ați văzut?—strigă Papadopol cu plăcere nespusă. Asta-i administrația domniei-sale. Domnule general! asta-i administrația domniei-sale!»",
    "Acuma sări, îngălbenit, cu ochi crunți, Anibal Damian, și începu să-și facă loc printre cei cari cercau să-l oprească.",
    "Papadopol însfârșit se răzbuna și nu mai putea de bucurie:",
    "«Asta, domnilor, e administrația domnului Animal Damian!...»",
    "Afară nu se întâmplase nimic, trăsura plecase, cei eșiți intrau. Damian se repezi într’un avânt de mânie nebună spre Papadopol, rostind:",
    "«Grecule! îți arăt eù ție!»",
    "Dar deodată se ridică în fierbere un om mai mânios decât toți, sau care părea mai mânios decât toți: lorgu Voinea. Dela ușă se repezi, cu capu ’nainte, își făcù loc, și puse mâna pe un scaun. Iși încordă brațele vânjoase și-și umflă pieptul:",
    "«Afară politica! administrația noo și veche afară!...» Era în amenințarea lui un avânt de furtună; era poate o glumă; dar se vedea că omul ușor putea trece de la glumă la faptă de mânie. Voinea erà chiar cunoscut ca om furtunos și cam într’o parte.",
    "Frământarea se liniști ca prin farmec. Papadopol își căută pălăria și eși repede, după ce zise celor din juru-i cu un zâmbet de îndoială : «Salutare! salutare! la revedere». Ceilalți se așezară pe la locurile lor; încet-încet se făcu liniște. Prefecții căutau să aducă câte-o glumă în dezbatere și găsiră prilej să-și spue câte-o vorbă bună; iar generalul și maiorul Stahu râdeau răsturnându-se pc scaune, pe când Voinea, crunt, stâpânindu-și un zâmbet, își trăgea scaunul la masă.",
    "«Măi lorgule! — strigă Stahu, — ai avut haz! Asta a fost strașnică! Ziua de azi nu putem noi s’o trecem așa, după asemenea ispravă !..»"
  ],
  "3": [
    "Maiorul Stahu din târgul nostru e un om în putere încă, bine făcut, scurt, pieptos, roș la obraz, cu un gât ca de taur. Iși ridică cu mândrie, înainte de a începe o vorbă, mustața groasă, roșcată. Îndată se aprinde, grăind în orice împrejurare cu mânie, cu un glas care are ceva dintr’un gemăt, un glas rostit cu dispreț parcă, cu bărbia îndesată în cravată. Și când s’aprinde, rana închisă, pe care o are la frunte din vremea războiului, se înroșește puternic și-și lămurește bine, între tâmplă și ochiul stâng, conturul de potcoavă.",
    "Ca pensionar ce este, n’are ce face. Acasă în gospodărie nu prea stă ziua, de și are nevastă tânără. «Obiceiu vechiu, zice el; ce poți să-mi faci ?» Repede își inspectează dimineața cei doi cai mărunți și cânii de vânat, apoi pornește pe ulița mare, să se întâlnească cu unul și cu altul. La un pahar de băutură, după aceia, prinde a istorisi isprăvile lui vânătorești, amintirile din oaste și persecuțiile lui împotriva Ovreilor.",
    "In seara aceasta de primăvară sta în fundul unei odăițe, la o crâșmă pe care o descoperise el nu de mult. «Are un vin! zicea cu admirație cătră cunoscuți; are un vin!...» Și-și ridicà ochii spre cer și întindea o mână într’o parte. «Și este acolo o copilă, dragul meu !....» Și ducea la gură trei degete de la mâna dreaptă. — Sta în odăița strâmtă, cu căpitanul Cristian, din activitate, alt vânător mare, și cu lorgu Voinea. propietarul dela Plopeni.-—Abia întră Voinea, și maiorul ținù să dea importanța cuvenită întâmplării dela cofetărie. Începù deci cu un glas și cu un ton potrivit după păharele sorbite până atunci:",
    "«Dragul meu! șezi coleà pe scaun, și bea un pahar de vin. Trebue să serbăm izbucnirea ta! Brava! Am mare chef azi! la cofetărie eram bleg, da' acum am chef! E un vin, dragul meu, e un vin!... Și este o copilă!... Șezi.. De jumate de ceas te aștept și de jumate de ceas căpitanul ista îmi trântește niște minciuni de vânătoare, de-mi vine să-i vâr pumnu ’n gură, să-i fac mutație la fălci. Bine, mă, ce fel de vânător ești tu? Minciuna, mă, se spune ca să fie crezută; mai cu gingășie; dar nu așa, tronc! parcă ai trage c’un ciomag în baltă...»",
    "Voinea își zvârli pălăria și mantaua pe-un divan și-și trase un scaun. În vremea asta, căpitanul Cristian își năsfira cele doo caere fumuri de supt nasul turtit, și râdea de se prăpădea, ridicând capul spre tavan și coborându-și-l îndată spre genunchi, un cap așezat pe un trup lung, deșirat, strâns în uniformă.",
    "Cc râzi, mă? ce râzi, strigă maiorul cu mânie, și se întoarse spre lorgu Voinea. Știi ce-mi spune? Azi, zice, cum am eșit în huceagul din vale, zice, am împușcat șase sitari. Auzi dumneata! Unde-s sitarii? Unde i-ai dus?",
    "— Unde să-i duc? răspunse Cristian. Acasă la mine. Ce? ți se pare lucru mare, domnule maior? Unul după altul, în jumătate de ceas. Pâl-pâl-pâl-pâl!—Și eu, tranc! și pe urmă aport! Și mi-i aducea Azor în gură... Era o frumusețe!",
    "— Ei apoi, urlă maiorul, trântind cu pumnu’n masă. — Să nu-i zdrobești țeasta capului? Și privea cu ochi furioși pe Voinea, care zâmbea sorbindu-și paharul. Mai are el povești de acestea. Aista-i vânătorul cel vestit care și-a încărcat pușca cu piroane. A intrat în pădure... Să vezi cum a fost... A intrat în pădure, vede o vulpe, — o ia la ochi, tranc!... tocmai când trecea vulpea prin dreptul unui copac. Ce-ți pare dumitale, bre Voineo, pironul nemerește drept în coada Vulpii și țintuiește vulpea de copac. Coșcogea vulpe! Și pe loc Cristian scoate cuțitul și se repede. Cum îl vede vulpea, începe să se frământe îngrozită; trage, întinde, se zbate, — țuști! scapă din piele, o ia la goană și lasă blana aninată în cuiu! »",
    "Amândoi râdeau acum de bubuia odaia ca de tunet. Maiorul se îneca și tușea, iar Cristian, ca un foiu, creștea spre tavan și scădea, ridicându-și mânile deasupra capului și trântindu-le apoi de masă. Chihăia subțire, cu lacrimi în ochi:",
    "« Cheh-cheh-cheh-cheh! domnule maior, mai las’o, domnule maior! Asta o știu de pe când era bunica fată mare! Cheh-cheh cheh-cheh! tot așa spuneai și dumneata că ți-a căzut în aret cânele la o locantă, în fața listei de bucate, pe care listă de bucate erà scris: ciulama de prepelițe! Astea le știm noi, domniile maior! le știm de mult! cumplit le știm, domnule maior!...»",
    "Amândoi le știau și totuși se zvârcoleau râzând. Apoi după ce se mai liniștiră, se împăcară. căzură la învoială, cu trei sitari.— Acù începù să râdă Voinea.",
    "«Așa da, trei sitari înțeleg și eu !... vorbi maiorul. Hai, luați de ici. E vin bun, bre, vin pervai, nici n’ați mai băut voi așa vin. Acù, cât îi șagă-i șagă. Să vă spun eu o istorie bre, c’o vânătoare. Cristian o știe, da’ tu, dragul meu, n’o știi... Să vă istorisesc eu o vânătoare de rațe... Nici în America nu s’a întâmplat așa-ceva. Acu vre’o cinci ani a fost. Eu eram cel mai prima vânător, asta se știa. Gătește prefectul o vânătoare, și, firește, mă cheamă și pe mine. Eu sunt văr cu prefectul... Sunt văr și cu primarul conservatorilor, iar al liberarilor mi-i nepot... Noi stăm bine,—ș’apoi le spun eu multe lor... l-ați văzut și azi în ce stare sunt. Mai eri le-am spus:. Bre, ce-mi umblați voi mie cu patriotism? Patriotism, bre, acesta este! și mă bătearn cu palma peste rană. Acesta, mă, făcut de fierul păgânilor!... Da' voi zic, cum faceți patriotism în gospodăria comunei ? Știm noi, zic, cum faceți! Mă rog, cum s’a făcut în târgul ista al dumneavoastră, zic, trotuare?... Într’un rând a fost unul mai cu cap și nu știu câte zeci de mii de franci a cheltuit ca să facă trotuar de-acasă, de la el, până la primărie... Dar ca să mulțumească pe prefect, a făcut și prefectului trotuar de-acasă până la prefectură.—Cade guvernul; vine altul la primărie. Alt văr. Apoi el de ce să n’aibă trotuar de-acasă până la primărie ? Și-și face și el trotuar, face și celuilalt prefect... Și pe urmă se duc aceștia și vine celialt; dar el se mutase în altă parte de târg... Hai, face trotuar de-acasă până la primărie!... Să vezi cum râdeau! Și eu zic: faceți, băeți, faceți! Aveți fete și-i nevoe de zestre. Ce să le faci?... Așa-i vremea... Și făceau un haz!... Ei îs băeți buni, nu se supără...",
    "Da’ să vezi cu vânătoarea. Sunt de-atunci vre-o cinci-șase ani. Hotărăște cuconu Ghiță, prefectul, cel care a scris Istoricu, să facem o cumplită vânătoare la iazurile lui Grumeza: trei iazuri unul după altul, de sute de fălci, ș’o rățărie, ș’o rățărie, de se întuneca soarele câte-odată.",
    "Bine, se face. Se încarcă doo hărăbăli cu tote cele ce trebuesc, cu mâncări, cu vinuri, mă rog ca pentru o petrecere strașnică. Ne lom noi cu toții, primar, director de prefectură, toată adimistrația mai de samă, și toți prietinii. Ne lom cartușe, nu glumă, ne suim în trăsuri și hai după hărăbăli, la iazurile lui Grumeza.",
    "Ici erà deal, colo deal, și înainte și înapoi păduri de trestie cât a fi lumea. In fund, departe, o ezătură ș'o moară; dincoace altă ezătură și altă moară, și hăt la vale, luncă, moară, și altă ezătură... Mă rog ție, așa loc de vânat și Dumnezeu din ceruri l-ar fi văzut și ar fi zis: Aferim!",
    "Da' noi, ca niște oameni cumsecade, întăiu ne punem la ospătat desdedimineață, la răsăritul soarelui, și mâncăm repede, și bem câte un păhărel de vin, și veselie și vorbă pe pajiște, între sălcii, — și pornesc niște discuții, dragul meu, phe! niște discuții cumplite... Iar cositorii se duceau pe dealuri, la iarbă, șirag, și se uită prefectul, văru-meu Ghiță. după dânșii și râdea cam a batjocură... «Ei vezi, zice, ei sunt mai boeri decât noi!» Și începe să se supere, că el, ca prefect, are năcaz cu proprietarii, că toată lumea strigă că țăranul, domnule, e leneș, și umblă numa’ cu rachiu’n cap... Și vorbă, și strigăt, că țăranu’-așa, că țăranu’ pe dincolo... Măi, mă gândesc eu, ce dracu’, când are să se sfârșească harhatu’ ista? Și încep să mă ’nfurii, și-mi umflù eu pieptul și pornesc... Acù, mie, drag nu mi-i țăranul... De ce să-mi fie drag? Nici n’am de-aface cu el! Da’ mă gândesc eu: toți cuconașii ceia ce-mi fac? Ce-mi umblă ei și întârzie vânătoarea? Și mă mânii cumplit, bre, cumplit mă mânii! ... și unde nu încep a boncălui la ei ca un taur, pe onoarea mea! «Ce? zic. Acela-i leneș? Bine. Leneș să fie! O primăvară, o vară, o toamnă, muncește de-avalma cu dobitoacele lui: și-i leneș! Dacă muncește una, vă întreb când bea ?",
    "Dar hai să zicem că bea! Da’ noi, bre. zic, noi cumplit muncim! Noi, bre, suntem oameni strașnici! Strașnici oameni suntem! —- Și urlam tot mai păgân. — Strașnici suntem! Dimineața, zic, după ce răsare soarele, crăpăm un ochiu numai, și prindem a căsca: Haac! și ne întoarcem pe ceia parte și mai tragem un somn. Intr’un târziu, ne deșteptăm adică, ne întindem și iar prindem a căsca: Haac! si strigăm să ne vie cafeaua. Bine. Vine cafeaua! bem cafeaua! și iar ne pălește căscatul! Și abia-abia ne îmbrăcăm; și după ce ne îmbrăcăm, mai gustăm ceva, și eșim la plimbare. Eșim! Ne întâlnim cu unii, ne întâlnim cu alții. Hai să bem o țuică. Te duci. Bei, bre, o țuică, mai bei una, mai mănânci un peștișor c’o franzeluță și mai dai pe gât un păhărel, pe urmă, bre, ți-i foame. Și după ce mai guști ceva, te duci repede la masă,—ș’acolo te-așezi și începi, mă’nțelegi, și dăi, și dăi! Înghite un fel de mâncare, pe urmă încă un fel, pe urmă al treilea fel, ș’al patrulea fel, și trage-i vin, și ia o bucățică de brânză ș’un măr, și iar o leacă de vin, pe urmă o cafea.... Și pe urmă o leacă de somn după masă, ha? și hor-hor! hor-hor! Și pe la toacă te scoli, și simți așa un fel de lene... Și te scoli încet, și pornești să iei o leacă de aer...",
    "Și te oprești, colo, cu prietinii, și bei o bere, doo, joci carambol; pe urmă mai bei o bere... Și întrun târziu, bre, iar te abați pe la o țuică și iar ți-i foame, și abia aștepți masa de seară... Și la masa de seară, dragul meu, iar trei patru feluri de bucate, mă’nțelegi; și vin, și lichior, -— și pe urmă te pălește așa o lene, măi, o lene te pălește - și parcă-ți vine să te culci nu știu cum... Da, da, bre! așa-i, bre! lasă-l să fie leneș, zic. Tare-i leneș, zic. Bine că-i leneș!» zic. Și ei se tăvăleau pe iarbă și făceau un haz! Nimenea nu puteà să mai vorbească.",
    "Ș'așa le-am curmat eu discuția, și pornim cu toții la deal, încolo, la cel dintăiu opust. Până acuma s'a cam încurcat povestea, da' de aici înainte vă spun cum a fost vânătoarea... Numai să nu râdeți atâta, și să mă lasați să sorb un pahar de vin».",
    "Maiorul erà furios, ca totdeauna când povesteà, după un număr respectabil de pahare, și potcoava i se înflăcărase între tâmplă și sprânceană.",
    "«lată cum a fost! strigă el. Ne-am dat jos și trăsurile stăteau gata, cu caii înhămați. Și cu toții ne-am înșirat pe opust. Pe urmă a pornit semnalul. Și oamenii intrați în iaz cu luntri și cei de pe maluri, gonașii, au început a chiui cumplit, a șueră din toate părțile și a zvârli cu bolovani în stufării, și erà o larma ! și erà, bre, o larmă! și s’au ridicat în sus mii de rățe, bre, mii de rățe! mă’nțelegi? Și treceau îngrozite peste opust. Și noi de ici poac! poac! poac! trăsneam din toate părțile. Și ele treceau și noi trăgeam. Și cădeau una după alta. Care pe ezătură, care în stuh, care pe baltă, nirninea nu le-a mai știut numărul... Câte au rămas prăpădite, cine știe! S’au strâns oamenii, le-au cules. Au umplut o jumătate de haraba.",
    "Și ne-am suit, dragul meu, în trăsuri. Gonașii s’au așezat iar, din coada iazului de-al doilea, iar noi ne-am dus la celalt opust. Și iar ne-am înșirat. Și iar au pornit urlete și fâșcâituri, și rațele iar au inegurat cerul, și iar buluc asupra noastră, și iar pocnete după pocnete, și iar cădeau, care aripate, care moarte, cădeau, bre, parcă era o minune... Și veneau și le culegeau de prin apă, de prin papură, de pe drum... Măi! Se opriseră țăranii din coasă pe dealuri și stăteau și se uitau ca la o minune... Măi, și erà un râs, ca la o comèdie erà, pe onoarea mea!",
    "Și iar în trăsuri, mă’nțelegi, și hai la moara a treia. Da acuma, când au zbucnit rățele, — he-hei! Tocma’n naltul cerului s’au suit, și umblau vârtej, spăimântate, pe supt nouri, de nu le-ar fi ajuns nici dracu pe acolo... Ne-am cățărat noi pe moară, am cercat și cu câte-un glonte, degeaba! umblau pe la vântul cel turbat și au lăsat dracului și cuiburi, și oo, și pui, și s’au dus ca o negură spre vadurile Moldovei.",
    "Sumedenie de rățe împușcate, bre! Afară de cele prăpădite, stricate, rănite numai. Și pune-te după aceia pe chef până în seară! Și dă-i, și dă-i... Așa ceva, îți spun drept, rar se întâmplă...»",
    "Cristian căpitanul de-abea își trăgea sufletul și se îneca cu pahare de vin, pe când maiorul, mai liniștindu-și viforul mâniei, parcă își adusese aminte de ceva, crăpase ușa și se uita cu luare-aminte, pândind, așteptând, căci la crâșma «Vădanei» vinul avea un gust deosebit de ochi negri sprâncenati."
  ],
  "4": [
    "Maiorul avea chef. La ușă stând, își îngroșă adânc glasul și strigă:",
    "«Aha! fiți cu luare-aminte! Și cu drepta întinsă îndărăt, făcea semne repezi de liniștire. Vine domnișoara Țipra! Ura! brava, domnișoară Țipră!»",
    "«Fata Vădanei» intră zâmbitoare, cu bluza-i de mătase roșie plesnind supt revărsarea sânilor. Se feri de mânile întinse ale maiorului și puse a cincea sticlă de vin pe masă; apoi se feri râzând de brațul lung al căpitanului Cristian și se trase fricoasă pe ușă privind la oaspeți pe supt sprâncenele-i negre.",
    "«Poate doriti ceva gustare! vorbi ea ascuțit, tremurându-și capul.",
    "— Dorim! dorim! gemù cu entuziasm maiorul Stahu. Și pe supt mânile lui fata se strecură și eși chicotind pe ușă.",
    "— A dracului șerpoaică! rosti cu pătrundere Cristian.",
    "— Face bune parale!»  zise și Voinea. cașicum ar fi fost vorba de-un cal de soiu.",
    "Iar fata vădanei veni iar cu zâmbetele ei, cu ochii lucind supt sprâncene, cu strecurările ei. Se apropià numai atât cât trebuia pentru niște mușterii cu parale; eși todeauna la vreme, fără să se supere de pipăirile unei mâni îndrăznețe.",
    "Și cu fleacurile jidovești: scrumbie marinată și pastramă de gâscă, și cu vinul pervai, maiorul Stahu se simțea tot mai aprins.",
    "«Măi ! am așa, un gust de chef, cum de mult n’am mai avut!...»",
    "Asta erà vorba lui cea mare la chefuri: «cum de mult n’am mai avut!», deși prea puțin trecea dela un chef la altul. Dar vorba venea dela sine, cum dela sine veneau stările de ferbințeală, crescând cătră sfârșitul obișnuit. Avea stări de entuziasm, de haz, pe urmă de negură, și deseori cheful avea și o notă de jale.",
    "Îndată, după pahare repede băute, ochii prinseră a-i străluci ca oțelul. Vorbirea bogată-i mai conteni. In schimb căpitanul Cristian chihăia și grăia într’una. El avea beția hazlie.",
    "«Acu ceare să se întâmple? zicea el repede. Am să mă întâlnesc cu colonelul. Bun. Zice colonelul: — De ce n’ai fost la cazarmă? Zic: Ordin dela domnu Maior! — Care domnu Maior? — Domnu Maior Stahu!... Cheh! cheh! cheh! — Da ce-ai făcut cu domnii maior Stahu? — Am petrecut, domnule colonei! — Ai petrecut bine? — Bine, domnule Colonei ! — Bun vinu’ ? — Bun, domnule colonel, vi-l recomand și dumneavoastră ! Cheh-cheh-cheh-cheh!»",
    "Și, cu obrazul roș ca o coajă de rac fiert, dintr’odată Cristian începù să se desfâșure nesigur, lung și osos. Se înălță încet spre bagdadie,—apoi își scoase pieptul în afară și începù iar să râdă repede și ascuțit, privind la cei doi tovarăși.",
    "«S’a’mbătat!» zise încet, cu dispreț, maiorul Stahu.",
    "Cristian își conteni numai o clipă râsul, îl privi fix, speriat parcă, cu răsuflarea oprită, apoi iar începu un râs repede cu triluri.",
    "La râsul acesta nedemn, maiorul Stahu răspunse bând un pahar de vin, și deodată se simți apăsat ca de-o mâhnire: i se tulburară privirile; o abureală ușoară i se împânzi pe obraz, și rămase tăcut, zâmbind.",
    "«Ce ai, prietine? întrebă cu blândețe, clătinându-se ușor, palid, Voinea.",
    "— Ce am? răspunse cu zâmbet de dispreț și durere maiorul Stahu. Ce am?.. Dragul meu, tu ești singurul meu prietin...Dă-te cu scaunul mai aproape... Lasă-l pe Cristian să râdă ca un nebun... Tu ești singurul meu prietin; și eu acuma m’am îmbătat... Da’ nu face nimica... Vreau eu să-ți povestesc ție o durere a mea...»",
    "Maiorul își trecù mâna peste frunte. Glasul deodată i se coborâse, mișcat: parcă înlăuntrul lui se iscase o durere aspră.",
    "«Frate Iorgule! zise el încet. Eu am petrecut o viață cu veselie, da acù petrec cu jale. Vezi tu? la asta am ajuns...»",
    "Dădù din cap, cașicum ar fi făcut o încheere desperată.",
    "«Da! zise Voinea cu pătrundere, înțeleg!",
    "— Ce înțelegi tu? Și tu ești amețit...",
    "— Îmi pare rău...",
    "— Ce să-ți pară rău?... Tu ești băiat tânăr. Da’ ești băiat bun, și-mi ești drag... Da' tu durerea mea n’o poți înțelege. Trebuie să ți-o spun eu...»",
    "Voinea se dăduse aproape cu scaunul, și sta cu cotul pe masă, cu capul răzimat pe mână. Se simțea într’o stare plăcută, într’o amețeală ușoară; și’n clipele acelea avea parcă pentru maior o dragoste sinceră, o pornire de prietinie până la jertfă. Da din cap, zâmbind fericit; parcă înțelegea orice cuvânt, pătrundea orice nuanță.",
    "«Uite, dragul meu! zise deodată maiorul. Eu am fost în războiu, am intrat în foc... Cum erà inima mea atuncea, în foc, așa-i ș’acuma... Am stat eu, frate, holteiu—ce-mi păsa—până acù doi ani... Ș’acù doi ani, precum știți, m’am însurat... Acu o cunoașteți, pe nevastă-mea: fată blândă, și frumoasă, bre!... Nu că mă laud,—da asta se știe .. frumoasă cumplit! Acù ce se întâmplă ? nu se întâmplă nimic... Sunt nenorocit, bre! Nu i-s drag, nu știu ce este... De-o bucată de vreme ca străini, bre...ca străini!... Se uită așa la mine... cum s’ar uita la scaunul ista.. Știi tu ce-i asta pentru mine? că mie mi-i dragă.. E tânără, bre, e frumoasă.. Mie mi-i dragă, ce vrai?... Eu cunosc viața, eu știu să prețuiesc așa ceva... Da’ uite, asta-i... Nu știu ce are...",
    "—  Și uu i-ai spus? întrebă deodată Voinea, încruntând ușor din sprâncene.",
    "— Cum? Ba i-am spus, bre, i-am spus... Ea ce să zică?... Da’ eu văd: nu i-s drag! Și-i numa o copilă, care nu știe nimic de-ale vieții...",
    "— Tocmai de asta...",
    "— Cum tocmai de asta?... Adică-i prea copilă pe lângă mine... Asta m’am gândit și eu.. Da viața mea de-acuma-i dusă... fără dânsa... eu nu pot să trăesc...",
    "— Aș! trec toate, trec... Așa-s femeile... cu gânduri...» zise Voinea, cu filozofie, cașicum ar fi vorbit despre ceva foarte indiferent. Apoi deodată îi luci în minte icoana Mariei. Tresări parcă. Întrebă repede:",
    "«Și ea ce zice? ce zice? Cum ți-a răspuns?...",
    "— Nu mi-a răspuns nimica; înțeleg eu. Ce să’nțeleg? Ș’un copil ar înțelege... Da asta nu se poate. Trebuie să întreb hotărât: ce ai? ce este?—Eu știu, bre? șopti deodată Stahu cu taină. Poate să-i fi întors cineva capul... da nu cred...",
    "— Nici eu nu cred... grăi Voinea, și rămase cu privirile ațintite la păhar.",
    "— Atunci cum? strigă maiorul. Așa degeaba?... cum așa?... Am să pun piciorn’n prag. Întreb: ce e?",
    "— Inima femeii, ca noaptea... vorbi Voinea, iar filozofic. Poate are nevoe de distracție. Ar trebui să mai umblați. Veniți la mine...",
    "Facem o vânătoare... Ne suim în munte. Trebue așa ceva...",
    "— Ai dreptate...» zise gânditor maiorul.",
    "Și Voinea, însufleții, începù a dezvălui planuri de petrecere. Maiorul îl ascultă întristat. Și el vorbeà cu prietinie; câteodată își ascultă propriul lui glas ca pe un glas străin. Din când în când, în amețeala lui, i se aprindeau ochii și-i luceau umezi. Pe jumătate se simțea sincer; ș’aveà și conștiința că, vorbind și ademenind, își pregătește zile de bucurie, ori ceasul unei întâmplări extraordinare care i-ar umpleà de lumină viața. Simțeà cum i se conturează în suflet o icoană, a Mariei, — și deodată se opri și voi să întrebe pe maior, să-i asculte din nou mărturisirea durerei lui.... Se stăpâni însă. .",
    "«Să veniți! zise el iar, repede și însuflețit. Să-mi făgăduești... Numaidecât trebue să veniți! Facem, colo, o vânătoare strașnică, cu Boboc și cu Ion Axinte. Numai cerbii să-i vezi trecând pe la piciorul muntelui, atâta, — și-i o priveliște de care trebue să-ți amintești o viață... Și drumul până sus... sus... e o plăcere... Ascultă, fără glumă, zău să veniți... N’ai ideie ce plăcere mi-ai face, ca prietin ce-mi ești...",
    "— Vin, dragă... — zise pe gânduri maiorul, — Lom și pe căpitanul Cristian. Da el acuma s’a îmbătat cumplit!...»",
    "Rămase ca toropit, cu ochii ia pahar; iar Voinea îl priveà fix.",
    "«Oare ce face acuma?...» rosti deodată Stahu.",
    "Întrebarea asta și-o puneà și Voinea; înnaintea ochilor lui el nu mai vedeà pe tovarășii de petrecere."
  ],
  "5": [
    "Intr’un târziu eșiră cei trei tovarăși dela crâșma Vădanei. Cristian căpitanul aveà o ciudată încurcătură în sabie din trei în trei pași, ș’atuncea se răsuceà pe jumătate într’o parte și se poticneà. Scotea apoi un «Hm!» plin de mirare și se întorceà iar la drum drept. Maiorul Stahu erà întunecat și trist.",
    "«Ași bea parcă o cafea... zise el cu trudă, cătră Voinea. Da nu, — mai bine mă duc acasă... De ce umblu eu așa după fleacuri pe uliți, noaptea, când acasă m’așteaptă nevasta?...»",
    "Și prinse a râde cu amărăciune.",
    "Se despărțiră. Voinea porni grăbit spre banul la care trăsese. Deșteptă pe vizitiu, pe stăpânul hanului, — și erau doo după miezul nopții când ieși în trăsurica-i ușoară din târg. Caii strănutau din când în când în răcoarea nopții de primăvară, vizitiul pocneà din biciu, mai mult ca să se deștepte pe sine.",
    "Voinea simțeà o ușoară durere de cap. Nu-i erà somn. Vântul premergător zorilor îi adià pe la urechi ușor, îi răcoreà fruntea înfierbântată. Aburii vinului se risipeau încet-încet.",
    "O ceață ușoară pluteà peste câmpii; luna pătrundea c’o lucire neclintită, dela asfințit, prin visul acesta al pământului. Mirosea plăcut țărâna, umedă încă de mustul omătului.",
    "«Mâne eșim la arat, Petre! Zise deodată Voinea cătră vizitiu.",
    "— Apoi a da Dumnezeu ș’om eși, cuconașule...» răspunse cu prietinie Românul.",
    "Și Voinea se simți deodată pătruns de un fel de bucurie. Noaptea aceasta blândă de început de primăvară, negura ușoară care pluteà peste toate, pământul bine mirositor, în care tresărea viața unui an nou, — parcă răspundeau ca un acord lin unui cântec deodată trezit în sufletul lui.",
    "Și’n legănările trăsurii, căutà să deslușească oarecum simțirile care-l cercau, dar stăpân pe gânduri nu erà, nici puteà să unească un gând fugar cu tremurul care-i învăluia sufletul. Erà plin de prea multă tinere|e și viață și pornirele lui aveau ceva furtunos totdeauna.",
    "Din cea dintăiu tinerețe a lui, de când începuse încă dela tatu-său gospodăria, așa erà. O pornire aprigă parcă pândeà îndărătul fiecărei hotărâri. Rămăsese în el ceva dela bătrânul Panaite Voinea, plugar vechiu, om mare ca un uriaș, violent și bun la inimă. lorgu Voinea zâmbi aducându-și aminte de unele isprăvi ale bătrânului: cum primea la patronul lui pe moșnegii satului, cum îi pofteà în odaia lui, și-i cinsteà cu cafea și tutun. Pe urmă obiceiul lui dc-a se duce Duminica foarte regulat la biserică... Acolo, după leturghie, sta de vorbă un sfert de ceas cu gospodarii, întrebà de holde, de vite, mai înțepà c’o pildă pe cei cari nu erau oameni tocmai de ispravă. Tot atunci căutà să facă împăcăciune între cei cari aveau pricini de sfadă, ori ceva de împărțit. Ambiția asta de fruntaș între fruntași și de împăciuitor și sfătuitor erà cea mai mare mândrie a lui cuconu Panaite. «Eu sunt om drept...» zicea el ridicând mâna dreaptă în sus. Și adăogea : «Eu un cuvânt am... Eu nu nedreptățesc. Dar nici nu sufăr să mă nedreptățească altul pe mine...» — Cu toate acestea mulți l-au nedreptățit. și mulți l-au înșelat: în adevăr nu dintre țărani și dintre slugile mărunte: ci dintre ceilalți: vatafi vechili, contabili. — Pe când lorgu se ridicà și începea singur să poarte treburile moșiei, bătrânul îi zicea : «Băete, tu mie-mi sameni. Ești însă mai aspru la mânie decât mine... Eu am fost nour de ploaie, tu ești nour de grindină... Ar trebui să nu porți revolverul cela totdeauna la tine...» Și-i mai spunea: Iorgule, de haina neagră ferește-te... Țăranul e omul lui Dumnezeu, numai să știi cum să-l iei; eu cu el am trăit o viață lungă și l-am cunoscut bine... Tu păstrează în minte vorba asta a mea...»",
    "Cuconu Panaite, uriașul cu obrazul rumăn, și alb ca fulgul de năgară, a rămas ca o icoană luminoasă în sufletul ficiorului. Ca un sfânt îl vede. în cei din urmă ani, în strană, la biserică, în fumul lumânărilor, cu mânile împreunate pe piept, cântând pe nas, lângă psalt, cântece vechi de pe file unsuroase și picurate de ceară.",
    "Bătrânul s’a dus; dar o parte din sufletul și din pornirile lui au rămas în fecior, și unele parcă au crescut, mai ales dragostea de pământ, și un fel de frăție cu plugarii. Mai avea ceva, în deosebire de bătrân ; o mândrie care-l făcea să treacă prin viață ca un om ce se simte din altceva plămădit. Din mândria aceasta izvorau mâniile lui aprige.",
    "In gândurile lui, Voinea zâmbi. De multe ori pusese mâna pe revolver în izbucniri de acestea, dar pe urmă i se domolea inima, ca unui copil.",
    "«Nu sunt om rău...» șopti el încet.",
    "Vizitiul Petrea pocni din biciu; gândurile boierului se risipiră ca un stol de paseri speriate. Apoi în legănările droștei parcă se simți limpezit. Își aduse aminte de maior, de căpitan, de ceia ce se vorbise la crâșmaVădanei. Iar zâmbi. In amețeala lui, se purtase ca un prietin, cu vorbe blajine de mângâiere. în timp ce puneà la cale un plan,— Ceva nedeslușit, în care totuși erà o nădejde plăcută. Vorbeà cu maiorul, și se gândeà la Maria. «Hm! ciudat animal e omul la beție...»",
    "Căutà să alunge un gând ațâțător. Dar icoana Măriei Stahu deodată-i răsări înainte, în negură. Voinea simți că i se închiseseră pleoapele. Rămase așa, ca’ntr’o toropeală dulce. Niciodată, gândindu-se la o femee, n’avusese sensația aceasta, de trecere peste hotarul pământesc.",
    "«Ciudat lucru! se gândeà el. Numai de câte-va ori am văzut-o... de câte-va ori am vorbit cu ea... De ce-a născut în mine pornirea asta? Poate pentru că mi-a mărturisit Stabu că nu-l iubește... Trebuie să fie ceva dureros în viața ei... Spun unii și alții că ar fi fost sacrificată de părinți...»",
    "De bună seamă, asta este. Și deodată ploaia de peste zi îi veni în minte. Spaima cailor. Iuțeala cu care s’a avântat el afară. Acuma vede limpede: ea i-a zâmbit, parcă i-a mulțămit și i-a dat a înțelege c’un semn că nu-i nimic, nici-o primejdie, și zâmbetul acela prietinesc l-a făcut pe dânsul să se zvârlă deodată, într’o pornire aprigă, intr’un fel de exaltare, mânios și fericit, între luptătorii politici dela cofetăria lui lozef."
  ],
  "6": [
    "După ce se despărțiră de Voinea, Stahu și Cristian căpitanul umblară o vreme pe uliți, cătră locuința maiorului. Unul se împiedicà în sabie și se mirà, parcă înveselit de asemenea lucru, iar altul erà din ce în ce mai mâhnit. Așa ajunseră: o căsuță cu balcon, cu grădiniță dinainte. Sta tăcută și liniștită; prin storul unei ferestre pătrundea ca o părere de lumină.",
    "«Nevastă-mea nu doarme... zise Stahu oprindu-se. Apoi de-acù, frate Cristiane întrù și eu la ale mele. Da nu intrù pe-aici... nu vreau s’o tulbur... intrù pe dindos... asta-i obiceiul meu...eu pe oameni nu-i tulbur din somn...",
    "— Vă salut, domnule maior! strigă Cristian lipind călcăile și făcând salutul militar; mă retrag și eu, mă simt foarte obosit...",
    "— Stai! vorbi cu glas schimbat Stahu. Vreau să-ți spun ceva. Doi ani, bre, decând m’am însurat, eu am fost om cum se cade... Ș’am fost fericit... Da de-acu-i greu de tot; vad c’am început să beau iar... Mi-i urâtă casa. Nevasta mi-i tare dragă... Da când o văd așa, parcă mi se ’ncrâncenă carnea pe mine... Ce să fac? Mă gândesc! nu mai tine la mine...—Vezi tu ? Asta-i durerea mea!» sfârși el, cu tristețe.",
    "Cristian încep’ să se legene și să dea din cap in semn de compătimire, — pe urmă porni pe uliță impiedicându-se în sabie.",
    "Maiorul Stahu stătu o vreme în cumpănă, parcă nu-i venea să intre acasă. Apoi păși hotărât până la poartă, bătù în ea de doo ori cu pumnul. Un câne prinse a lătrà. După aceia tăcu: Stahu începù să mormăiască și cânele îl cunoscù după glas.",
    "Rândașul veni să deschidă. Stahu intră târându-și picioarele. După câțiva pași se întoarse și întreabă tare:",
    "«Mă, n’a fost nimeni pe aici?",
    "— Nu, cucoane, n’a fost... răspunse nedumerit omul, scărpinându-se în capu-i buhos.",
    "— Bun. Închide poarta. Hm! Ce te uiți, mâi, așa la mine?...»",
    ". Mormăind nemulțămit, Stahu deschise ușa de din dos. Pătrunse cu doo tropăiri neegale în săliță. Iși lepădă undeva, la întâmplare, prin întuneric, pălăria și paltonul, și, cu toată luarea aminte de care erà în stare în, amețeala lui, apăsă ivărul de la odaia nevestei.",
    "«E cam târziu, vorbi el cătră sine.—Dormi, Marioară?»",
    "In odaie lucea neclintită lumina lămpii.",
    "Ca și mobilele lucii, ca și cadrele din pàreți, părea nemișcată și Maria Stahu. Stăteà într’un jâlț scund, supt lumina lămpii, și citea. In încremenirea odăii, numai ochii deodată i se mișcară pe obrazul smead. Apoi după ce intră Stahu, o izbi mirosul de vin și de tutun: nările-i tremurară. Gura ei avù o încrețire dureroasă, și pe obrazul tânăr i se întinse ca o ceață.",
    "«Nu dormi?» întrebă iar Stahu oprindu-se lângă ușă.",
    "Ea îl privi cu pupilele, mărite.",
    "«Nu dorm... răspunse încet, și lasă cartea pe genunchi. Dar ce ai? ce te uiți așa la mine? Unde ai întârziat?...»",
    "Stahu se cumpăni odată, apoi ochi i se înegurară.",
    "«Marioară! rosti el cu un glas scăzut. Uită-te la mine. Iată în ce stare m’ai adus...»",
    "Maria începù să clipească repede din ochi. Înțelesese de ce bărbatu-său șovăește și rostește cu greutate cuvintele, și din suflet i se urcă pe buze o undă de desgust. Nu răspunse.",
    "«Vezi? grăi Stahu, ridicând glasul. Mă urăști, mă dușmănești... Ce ți-am făcut eu?... Eu sunt bărbatul tău, și iată în ce stare am ajuns.",
    "— Ce vrai să spui, Tudore? Dece vorbești așa?... rosti lin, cu milă, Maria.",
    "— Cum? zise Stahu privind-o fix. Ce vrau să spun? Nu vrau să spun nimic. Da’ tu ce vrai să spui? Vrai să spui să mă duc mă culc, căci m’am îmbătat! Din pricina ta, pentru că mă urăști!",
    "— Nu te urăsc, Tudore ! șopti iar Maria.",
    "— Ba mă urăști! gemu Stahu răgușit. Iată cum te uiți la mine, mă sfredelești cu ochiul. Da asta nu se poate! — Dragă Marioară, zise el deodată muiat, cu durere. De ce nu ți-i milă de mine? de ce mă pedepsești, de ce nu mă lași să mă apropii de tine, ca altădată? Ca la un Dumnezeu mă uit la tine, și tu mă disprețuești... Ți-i silă de mine...—Dar asta nu se poate! strigă el, deodată îndârjit. De ce te uiți așa și nu spui nimic? Cum? Eu sunt stăpân aici, eu poruncesc! Și tu ești femeea mea!...»",
    "Maria vorbi iar blând: «Du-te, du-te și te liniștește.»",
    "Stahu se lăsă greu într’un scaun, apoi iși încovoie grumazul și-și puse coatele pe genunchi.",
    "«Hm! mormăi el, cași cum ar fi vorbit singur. M’am amețit și câte prostii n’am spus eu azi... ba cu niște rățe-.ba cu niște primari... Acu abia vorbesc... Nu’i așa că m’am ticăloșit, Marioară?...»",
    "Stătu un timp așa, apoi se ridica în picioare.",
    "«Nu se poate ! începù el tare. Cum așa? Ce mă privești așa? Parcă ași vrea să te sugrum, așa te uiți la mine, totdeauna când intrù la tine.... Asta nu se poate asta nu se poate!» răcni el, și obrazul i se umplù de sânge. Deodată făcu doi pași, șovăind, și cuprinse mâna Măriei. Se apleacă, sărută mâna, apoi cearcă să tragă spre sine trupul subțirel al femeii. Maria se zbătù scurt cu putere, cu desgust; căzù în jâlț și ochii i se umplură de lacrimi...",
    "Maiorul începù să râdă cu răutate.",
    "«Nu te supăra... mă duc... iaca, mă duc...»",
    "Așteptă un timp cu ochii la Maria: apoi se hotărî: se lăsă spre ușă, o deschise, eși.",
    "I se auziră bocănirile ghetelor prin sală. O ușă, închizându-se, vui. In odae iar rămase neclintirea luminii și tăcerea. Maria oftă greu, și stătu încă multă vreme în locul ei; după aceia încet, cu ochii duși, ca apăsată de gânduri grele, începù să se dezbrace, înainte de a se strecurà în așternutu-i cu horbote, închise ușa cu zăvorul."
  ],
  "7": [
    "Tăcerea, care o împresura pe Maria lui Tudor Stahu, păreà tot mai adâncă, cu cât gândurile singurătății și icoanele vieței se îmbulzeau mai tare, săpându-i o dungă de mâhnire pe frunte. — Stà neclintită, pe-ocoastă, cu ochii mari ațintiți în semi-întunericul odăii: ochii ei urmăreau din nou o viață, ca’n atâtea zile și nopți pustii.",
    "Acu trei ani, când părinții au dăruit-o ca pe-un lucru fără preț unui om trecut prin toate, unui holteiu tomnatic, ea nu-și dăduse seama. Erà un copil prost și neștiutor. Aveà numai părerea de bine că scapă de năcazurile îndurate în copilărie; dar acuma, la cinsprezece ani se mai adăogiseră trei, și’n acești trei ani i se deschisese mintea; orizonturi noo se arătaseră; în inimă primise loviturile nenumărate ale înțelegerii, și se trezise cu mâhniri de orice clipă lângă un om de altă vârstă, pentru care n’avea dragoste. Se trezise desgustată,— i se păreà că vreme de trei ani omul acela, bărbatul ei, își bătuse joc de dânsa...",
    "Vremuri depărtate se întoarseră în lumina amintirii.",
    "Mama, Aglaia, apare încununată de raze, demult, demult tare, în cea dintăiu copilărie. E frumoasă, cu fața hotărâtă, o fată de răzăș crescută în bielșug, la țară... Maria o vede harnică ca o albină în gospodărie, apoi gânditoare, cu ochii duși, cu urechea ațintită la un glas, care povestește o întâmplare grozavă de demult. E glasul babei Ștefănoaia, și povestește întâmplări năprasnice, cu ursitoare... —Erà odată... erà odată... parcă sună un glas vechiu și straniu în urechea Mariei.",
    "Erà odată o mamă bună, ș’o chema Aglaia, și mama aceia a murit!... Și când a murit ea, au rămas doi copii mărunți, numai de-o șchioapă, și plângeau prin colțuri și se uitau spărioși la figurile străine care se grămădeau în jurul lor. Pe tata îl chema Vasilică Popazu. Și cuconu’ Vasilică Popazu, un om cu capul mititel și cu gâtul subțire și lung, un om mare, adus din șele. își tot frecà barba țăpoasă și tot își potrivea pe gâtul lung gulerul negru, de doliu. Aveà un zâmbet sfios, un glas moale și furișat, și se uità la toată lumea așa de blând, parcă-i veneau lacrimi în ochi de câteori făcea o mișcare, ori rostea o vorbă. El primeà lumea întristată care venea, el chemà pe femeile ostenitoare prin colțuri și le spuneà câteceva dând dintr’un deget și uitându-se într’o parte, el parcă-și aducea apoi aminte, își scoteà batista cu chenar negru, și-o ducea la ochi și suspinà deodată adânc...",
    "Moarta sta în sicriu, între flori; — pe scaunele și pe jâlțurile din jur șopteau cucoane și foșneau din rochii; și se strângeau în colțuri «boeri» fumând din țigarete de chilimbar. — Pentru Maria toată sărbătoarea aceasta însemna că maică-sa a murit, și privea la toți cu ochi mari, neștiutori, și sta cuminte lângă frățiorul mai mare, un copil slăbuț și palid cu ochii lucitori, bonavi parcă. Dar deodată a înțeles că ceva cumplit s’a petrecut în casa aceia; deodată un vânt de durere i-a sfredelit inima, îngrozind-o. In liniștea dulceagă a salonului cuconu’ Vasilică Popazu a tresărit și s’a ridicat în picioare. Și-a scos repede din buzunarul de dinapoi al redingotei batista cu chenar negru, a tușit, a făcut un pas, a încercat parcă să deschidă brațele... O tânguire dureroasă se auzea afară, undeva, în ogradă. Și dintr’odată ușa se dădù la o parte și o bătrână mohorită se năpusti spre sicriu, bocindu-se, pierdută, orbită de lacrimi. Și îndată după dânsa un moșneag înalt, în strae de șieac, «răzășul cel bătrân», intră cu ochii topiți de o mâhnire sfâșietoare. Se uită in dreapta, se uită în stânga, se ploconi cu stângăcie, spre cucoane și spre boieri, apoi se alătură de baba lui, își puse coatele pe marginea sicriului și începu să plângă și el fără glas, cu ochii ațintiți spre fața liniștită a moartei. Bătrâna bocea cât îi lua gura; moșneagul gemea încet. Oaspeții se priveau fără de nici un cuvânt, cu o ușoară lumină la colțurile buzelor, iar cuconu’ Vasilică Popazu nu știa ce să facă cu batista, tot cercă s’o ducă la ochi, avea un zâmbet plin de stânjenire,—apoi de odată pe obraz i se săpă o încrețitură grozavă de durere... Pe urmă fața i se liniști ca la o aducere-aminte; făcù doi pași, repede, până în colțul unde steteau copii: pe amândoi îi lo de mână și, cu pași măsurați, se apropie de bătrâni... Maria plângeà, îi curgeau doo rânduri de lacrimi, și nu-și putea luà ochii dela bătrână... Bătrâna aceia erà «bunicuța». Iar băiețelul, Panaite, tremurà din tot trupul ca scuturat de friguri.",
    "Intr’un târziu, bătrânul Matei Dumbravă, răzășul, își șterse domol lacrimile, pecând bătrâna tot se bocea zvârlită peste sicriul-înflorit. Își trecu mâna mare și aspră prin barba căruntă, apoi își întoarse privirile spre copii. Dădù încet din cap și se uită mult la dânșii, visător: apoi se aplecă, le învălui obrazurile cu barba, și însfârșit, ridicându-se, întinse mâna spre ginere. Vasilică Popazu se repezi, își puse dreapta în mâna bătrânului, și cu stânga trase batista din coada redingotei. Obrazul iar i se încreți adânc, — colțurile gurii se aplecară in jos, ochii se micșorară... Copila, fără să vrea, privindu-l, încercà o simțire de frică.",
    "Dar lumea începù să se miște. Afară se auzeau glasuri. Oameni desculți aduceau prapuriie dela biserică. Sosiră și popii cu dascălii, și o mireazmă de tămâe se răspândi în toată casa.",
    "Cu mintea-i crudă, copila nu pricepeà multe. Ii pătrunsese în inimă durerea grozavă a bunicilor, apoi avù o simțire ciudată când auzi pe tatăl-său într’un colț de odae, după o ușă, vorbind aspru cu Maria, una din femeile de ajutor.",
    "«Ce mai trebue? iar mai trebue ceva?",
    "— Trebue, cucoane Vasilică, vai de mine!... — gemea femeia, groasă și greoae, și oftă adânc. Trebue pânza pentru pod, trebue oleacă de vin, trebue o găină neagră de dat peste groapa... Ei — pe urmă, trebue o leacă de pomană la norodul sărman... Oleacă de rachiu, oleacă de pâne...",
    "— Cât rachiu? câtă pâne? — întrebă repede cuconu’ Vasilică, încrețind fruntea.",
    "— Dă, — oftă iar femeia... — cât socoți, cucoane Vasilică... vre-o cincizeci de pâni, o vadră de rachiu,.. Dă, trebue!...",
    "- Așa de mult? așa de mult? — suspină îngrozit Vasilică Popazu. Așa de mult?...». Și-și puse mânile în cap. Copila îl văzù cu obrazul așa de înăsprit, și se trase cu frică la o parte. Dar intră în aceași clipă bătrânul, — și o jale smerită se răspândi pe obrazul tatălui ei... «Dau, dau, cum nu? dacă trebue, ce să fac?... Pentru sufletul ei, săraca, pentru sufletul răposatei...» Și copilul înțelesese că în toate acestea erà ceva nefiresc.",
    "Apoi sicriul moartei a fost ridicat pe brațe, a fost scos, — ș’o îmbulzeală se iscă. In îmbulzeala aceia brațe moi o cuprinseră și traseră și pe Panaite lângă dânsa și glasul bunicăi gâlgâia în lăcrămi, și pieptul bunicăi mirosea a busuioc.",
    "«Dragii bunicăi, dragii bunicăi puiuți!... Haideți cu bunicuța»...",
    "Și porniră lin, și cântau glasuri aspre, iar bunicuța se bocea, cântà cu jale, — și , toate cucoanele întorceau capul spre ea ș’o priveau ciudat. Dar bunicuța nu vedea; ea cântă plângând, îi curgeau lacrimile, și mergea după sicriu cu copiii de mână, — și alăturea pășea rar și bunicul, încovoiat, cu barba’n piept, cu privirile încruntate și pline de foc...",
    "Totuși atuncea, în ceasurile acelea, copila nu pricepea adevărul. Plângea de jalea bătrânei, cu sufletul răscolit de vaetele și lacrimile de lângă dânsa. Nici nu băgă bine de seamă când pe maică-sa au coborit-o în mormânt. Vedea — dar pentru dânsa, atuncea, toate erau nedăslușite; numai frate- său Panaite a prins să tremure și să țipe ascuțit... A început a se zbate, a căzut la pământ cu ochii sticloși... Pe urmă, cu tatăl său și cu bătrânii, venea încet spre casă, în tăcere, — și-și aduce bine aminte că’n ziua aceia erà primăvară și se scuturau merii de floare...",
    "«In ziua aceia, — se gândea Maria, cu ochii ațintiți; în ziua aceia a murit mama, am cunoscut poate și pe tata... și erà primăvară... și se scuturau merii de floare...»",
    "Oftă adânc, fără să-și clintească privirea de nebunie pe care o avea de-o bucată de vreme.",
    "După ce ajunseră acasă, bătrâna bunicuță începu iar să plângă. Cu greu s’a ogoit. Iar cuconu' Vasilica Popazu păreà foarte mâhnit, își încreția fața în răstimpuri și oftà adânc ridicându-și ochii în bagdadie. Și murmura cu jale:",
    "«Ce femee a fost! ce femee! Neprețuită! » Și cum îl auzea, bătrâna iar erà năvălită de lacrimi.",
    "A stat la masă. Panaite nu mâncà. Aveà un obraz ca de ceară și-i ardeau ochii. A rostit cu voce schimbată...",
    "«De-acù mama nu mai vine!... » Și fetița a înțeles parcă pierderea pentru totdeauna a ființii iubite; și a rămas uimită, c’o greutate fără nume în suflet. Numai Panaite priveà înainte, țintă, palid. El înțelegeà.",
    "După masă bătrânii și tatăl au început să vorbească. Și a zis bunicul:",
    "«Apoi de-acu, ginere, om face și noi cum om putea... Casa asta, pe care am dat-o de zestre, va rămâneà pentru Maria...»",
    "Și cuconu Vasilică dădeà cu amar din cap, fără să răspundă... Și murmură... Ce femee a fost! ce femee!»",
    "Când au plecat bunicii, au luat și pe copii. Și Maria simte ș’acuma o adiere de căldură în suflet: îi erà așa de dragă bătrânica Magdalina! aveà în ochii mititei atâta bunătate! Și tot își aduceà aminte de Aglăița ei moartă, plângea și sărută pe frunte pe copii. Iar bunicul Matei umblà, nalt, prin gospodăria largă, prin toată averea lui cu cinste câștigată; și’n vremea verii își petrecea vremea între știubee, între «muștelei lui... Copila, privind și pricepând mișcarea vieții din juru-i, își aduceà aminte și de clipele trecutului, de dragostea mamei duse, — și cu tot sufletul se îndrepta spre bătrânii aceștia buni... Ei erau părinții ei. De tată, de cuconu' Vasilică Popazu, nu se puteà apropia cu dragoste. Simțea, deși fragedă și neștiutoare, simțea că acolo, la pieptul lui, în ochii lui, în glasul lui, nu-i iubirea adevărată, care uită de toate, care înțelege și alină....",
    "Și din vara aceia de lumină și din alte zile ale altor ani, au rămas icoane limpezi de-ale copilăriei, care nu se mai șterg. — Maria zâmbeà ca’n copilărie, văzându-le întoarcerea. Erau lucruri neânsemnate,—însă își făcuseră cuib în sufletul ei și din când în când răsăreau trimițând o undă de lumină lină asupra năcazurilor vieții. își aduce aminte cum într’un rând, pe când venea cu Panaite în căruța buniculu, caii s’au oprit la o fântână în marginea unui sat... Erà un soare fierbinte și orbitor. Și la umbra unui gard de cătină dormitau niște purcei... Ș’un băețel în durligi, c’o nuia de răchită, tot îi gâdilă... Și ei își ridicau boturile și-și sticleau ochii blânzi și grohăiau încet, parcă îl întrebau ce vrea, dece le turbură liniștea amiezii... Și icoana aceasta aduce pe alta — din gospodăria bunicului. Iată o veste tristă vine, adusă de-un argat, că scroafa cea bălană, cea care cântărește o sută de ocà, s’a îmbolnăvit de gât... Și iaca pe bunicuța Magdalina speriată, alergând grăbită, cu copiii după dânsa... Și la umbră, lângă coteț, tocmai în fundul ogrăzii, zăcea bălana și gemea. Și s’a repezit bunica ș’a făcut în grabă doctorie cu sămânță de in, ș’a venit c’o cârpă mare, ș’a legat pe sub fălci pe bolnavă cu doctoria caldă. Și copiii stăteau minunați în preajmă, și toți ai casei se strânseseră. Și priveau cum bălana, ridicată puțin pe cele doo picioare de dinnainte, sta cu capu’ntins, legată pe supt fălci, cu ochii dureroși, și gemea, gemea trudnic, ca un om căruia i-i lehamete de viață...",
    "Parcă-i baba Măria... — a zis deodată fetița. Și toți au prins a râde...",
    "Ș’așa clipe multe de lumină din trecut veneau să mângâe ceasul de încremenire și de mâhnire al Măriei Stahu. Izvorau ca dintr’o negură, treceau, se depărtau, și se pierdeau lin, ca umbre în visuri... Și sufletul parcă cereà gândului stăruință în aceste plaiuri ale trecutului, — și’n tăcerea tainică a zilelor căzute, luceau clipe de fericire: un drum de țară umbrit de sălcii, spumegarea apelor în lăptocul unei mori, — și’n prisacă, în livadă, unde miroseà câteodată așa de plăcut a mintă și a mătăciune, poporul de albine sporeà parcă tihna cu murmurul moale al muncii... Și bunicul Matei răsare, cu custura în dreapta și c’o bucată de fagure între trei degete ale mânii stângi... Zâmbește și întinde spre copiii lui, spre «mlădițele lui», dulceața florilor... Și vine și bunicuța Magdalina încet pe cărare, printre flori, și zâmbește și ea; — ș’odată parcă vede Maria cum stă bătrânul și privea gânditor la băiatul care umblà încet, mâhnit, printre arbori... Și zice:",
    "«L-ași chemà să-i dau și lui miere... da’ nu-l mai ostenesc... E becisnic băiatul... Da’ fata samănă cu noi...»",
    "Și bunicuța oftează, ca totdeauna... Ea îndată oftează și îndată plânge.",
    "Icoane din prisacă stăruesc o vreme, apoi aburul lor se risipește; și iată o zi de toamnă când copiii se întorc cu bunicul în târg, acasă, la școală. Iată, bunicul stă pe scaun, și cuconu’ Vasilică Popazu se plimbă încolo și’ncoace prin odae. Iși freacă mânile și are un zâmbet dulce și prietinos... Și parcă are lacrimi în glas și i se încrețește obrazul când grăește cătră bunic:",
    "«Iaca ce-i... da, ai auzit bine... S’a vestit prin târg... Când îmi aduc aminte! ce femee erà, ce femee... Alta nu se mai poate găsi așa... Da’ m'am gândit: cum să rămâe copiii neângrijiți, cum să rămâe gospodăria așa, de izbeliște?... Mi-au spus unii și alți: iaca este o femee cumsecade... are și cevà parale... Trebue să iau o gospodină...»",
    "Și cuconu' Vasilică Popazu avea o înfățișare așa de blajină și vorbea așa de dulce! Iar bunicul Matei Dumbravă se uità în pământ și cu stânga își tot aducea și rodea între dinți un fir din barba-i cărunta. N a zis nimic. S’a sculat, a sărutat copiii și a ieșit. Iar cuconu’ Vasilică l-a urmărit vorbind încet, până la poartă. Și bunicul Matei i-a zvârlit numai așa, o vorbă: «Da! fă și dumneata cum crezi c’a fi mai bine... cum te-a ajunge capul...» A dat biciu cailor și sa dus, pe drum alburiu, prin nouri de pulbere, spre liniștea gospodăriei lui.",
    "Copilei i s’a strâns inima, și și-a adus aminte de plecarea bunicului, — când a văzut mișcare neobișnuită în juru-i, muzică, petrecere, și o ființă străină, care a rămas după toate cu cuconu’ Vasilică în casă... Stà pe-un scaun, parc’o vede, și râdea. Eră voinică, plină, cu pielea lucie și cu bărbia alipită de horbota gulerului rochiei. A întins mânile: «Copii, veniți încoace!...»",
    "Și tatăl tușește încet, apoi zice cu hotărâre: «Hai, apropiați-vă, sărutați mâna... De-acum înainte aveți mamă...»",
    "Fata sța apropiat, curioasă, și-a alăturat buzele de o mână care mirosea a săpun parfumat. — apoi s’a întors în loc speriată; Panaite striga cu îndârjire:",
    "«Nu mă duc! nu-i mama. Mama a murit!...»",
    "Era palid, cu ochii bolnavi. Cuconu' Vasilică avea un surâs uscat de stânjenire» Cucoana Safta tot cercà să râdă, dar nu mai întindea mânile, nici nu chemà.",
    "Așa a intrat o străină în casa lor. Doi ochi verzi se ațintesc cu îndărătnicie asupra ei în acei ani depărtați ai copilăriei. Vorbe de nemulțămire tresar, pe urmă se ridică blesteme, pe urmă o mână o ajunge și o plesnește... Copila pricepe tot mai bine ce-i suferința și încet-încet devine tăcută, fricoasă și gânditoare.",
    "Doi copii, doo fetițe, sporesc în doi ani familia lui cuconu' Vasilică. Zilele de năcaz se întrerup: vine bunicul Matei cu căruța lui și-și ia nepoții la țară. Pe urmă, deodată răsărită și deodată înțelegând mai bine mișcarea-i din juru-i, Maria pricepe că în casa în care trăise cu dragoste maica-sa, un război ascuns a pornit... Nemulțumiri, și vorbe rele. Ea le răbda supusă. Se deprinsese și cu blestemele dureroase și cu privirile înegurate ale cucoanei Safta. Ea răbda: numai Panaite, băiatul, c’o năvală de sânge în obrajii palizi, își înălță capul și-și sticlea ochii. «Ce vrai? Dă-mi pace! Nu-mi ești mamă! Mama a murit!» Și cucoana Safta îl alungă c’o vargă de trestie,—și el se mistuia pe dată în vre-un dos, unde nimeni nu-l mai putea descoperi. Și cum venea cuconu’ Vasilică, cucoana Safta își porneà tânguirile:",
    "«Ce să fac, dragă, cu băiatul ista, că mă ’nădușă! îmi scoate peri albi. Numai năduh și amar... De asta mi-am lăsat, eu viața mea tihnită, ca să-și bată joc de mine un rău? De-ar trece vacanța mai degrabă, să-l văd dus la școală!...",
    "— Ce ți-a făcut, dragă? liniștește-ie! Unde-i tâlharul?...»",
    "Și cucoana Safta cu lacrimi istorisea și repeta vorbele nelegiuite ale copilului. Și înaintea prânzului, când eșeà la iveală Panaite, cuconu’ Vasilică își punea mânile în șolduri și se apropia cu o zâmbire răutăcioasă de el. Îl întrebà scurt, îi zvârlea doo cuvinte, apoi începea să-l bată cu palma peste obraz și peste ceafă. In cele dintăiu vremuri, băiatul țipa ca’n ghiarele unei fiare, pe urmă răbda, cu dinții strânși. Iar într’un rând, suferind tăcut sub lovituri, a căzut pe dușumele și a prins a se zvârcoli cu spume la gură...",
    "Cucoana Safta mormăia prin casă: «Un rău... un rău și pace bună... De învățat învață prost... De răspuns, răspunde... ș’acum a deprins și a se preface»...",
    "Și Maria parcă aude un glas duios, moale, într’o seară, pe când numai ei doi, frații, erau acasă. Stăteau în întuneric și ochii lui Panaite licăreau. Și glasul lui aveà lacrimi picurând în muțenia odăii.",
    "— Marioară, Mărie... eu nu mai pot... Simțesc eu că am ca un fel de boală. Mă doare capul... și visez urât... Parcă nici la școală nu mai pricep nimica... Nu știu ce să fac... Și mama asta nu mă poate suferi. Și tata mă asuprește și mă bate... Fug uneori și mă duc pân’la țintirim, ca să văd mormântul maicei noastre... Dar mi-i frică să intru înnăuntru și plâng pe afară, pe lângă gard... Mă gândesc așa, că dacă s’a dus maica cea bună, de-acù degeaba mai trăiesc pe lume...»",
    "Maria, în tăcerea odăii, simte strângerea de inimă de odinioară. Din seara aceia Panaite a luat o hotărâre, care a răms neclintită în mintea lui bolnavă. A tăcut ca un mut o vreme, răbdând, după aceia a dispărut deodată. Nu s’a întors acasă, seara.",
    "Cuconu Vasilică a prins să-l caute. Oricum erà copilul lui. L-a găsit rătăcind pe-un drum de țară, pornit poate spre răzășia bunicului Matei. Cu mângâeri și cu vorbe blajine la adus acasă. Aicea l-a dezbrăcat și i-a dat o bătae cumplită cu biciul de piele. Batea și strigă: «Ai să mai fugi? Ai să mă mai faci de rușine?...» Și copilul tăcea, îndărătnic, pe când șiroaie de lacrimi îi înecau obrazul.",
    "La câteva zile a fugit iar.—Altă bătaie.",
    "Pe urmă judecată:",
    "«Bine, măi ticălosule? Cum să fugi tu dela casa părinților tăi? N’ai ce mânca? n’ai ce îmbrăcă? Ha?»",
    "Panaite tăcea.",
    "«Nu vrai să răspunzi? Ființă ticăloasă! Da școala? Nici măcar patru clase primare nu vrai să isprăvești?... Măi, tu ești o rușine pentru mine! Nici capu’n lume n’am să-l mai scot din pricina ta! Nu vrai să ’nveți? Nu vrai? răspunde! ce te uiți ca un dobitoc, într’un singur loc? Nu vrai să mai înveți?...»",
    "Copilul părea mut. Conu' Vasilică întinse mâna spre biciu. Atuncea se arătă în prag și cucoana Safta, groasă, cu pielea obrazului lucioasă, cu ochi rotunzi, și cu vârful nasului, ridicat ușor în sus.",
    "«Lasă-l, frate, nu-l mai ucide... Dacă nu-i place școala, să-l dăm la o meserie...",
    "—Auzi, măi ? auzi, măi?... vrai să te faci meșteșugar?...»",
    "Băiatul privea fix înainte-i. S’a dus fără nici un cuvânt la un dulgher,— pe urmă, după doo zile a fugit. L-a adus cuconu’ Vasile, i-a făcut un rând de strae noo, l-a trimis iar la școală, băiatul a fugit din nou. Avea el un gând neclintit, avea ceva într’însul care-l alungà dela căminul părintesc, și Maria plângea în urma lui și înțelegea că frate-său pornește pe un drum fără întoarcere.",
    "Așa au urmat, vreme de aproape un an, multe bătăi crunte. Slăbise copilul și se purtà ca o umbră. Numai ochii nedomoliți trăiau în el, arzând ca de boală. Și cuconu’ Vasilică acuma nu mai avea nici-o oprire față de el. Il punea jos, începea să-i îmblătească cu sălbătăcie, îl închidea într’o camară întunecoasă, dădea cucoanei Safta cheia, se plimba pufnind un timp prin casă, după aceia eșeà în târg. Dar cu toate bătăile, închisorile și postirile, băiatul rămâneà îndărătnic : o îndărătnicie sălbatică.",
    "«Of! se tânguià Vasilică Popazu, am ajuns de râsul oamenilor. Mă duc la primărie, consilierii comunali, colegi cu mine, mă’ntreabă: Mă rog ce tot aud de băiatul dumitale, cucoane Vasilică?... Mă duc la cofetărie ca să-mi mai văd datornicii și să-mi asigur procentele, toți sar și mă ’ntreabă... Nu știu ce să fac! Trebue să-l omor, alt chip n’am... M-a apucat un fel de turbăciunc. Nici la școală, nici la meserie... Numai fugar pe drumuri... ca o hienă, dragă, ca o hienă, pe lângă țintirim... Am      să-l alung, am să-l desmoștenesc... să nu-mi mai poarte numele, să nu mai aud de dânsul!»...",
    "Și’n mintea Măriei deodată se lămurește o icoană: frate-său Panaite, slăbit și trist, se apropie într’o seară de dânsa, îi ia mâna și începe să plângă.",
    "«Dragă Marioară. dragă surioară... eu nu mai pot ca să mai stau în casa asta... Am să mă duc în lumea largă, da’tu să nu spui nimănui...»",
    "Glasul i se întoarce în auz lin, cu un accent de poveste veche. A sărutat-o, și s’a dus. — A murit? mai trăiește? De-atuncea Maria nu l-a mai văzut. A rămas în sufletul ei numai umbra lui dureroasă, pe urmă încet-încet și umbra s’a risipit. Ș’o amintire nedeslușită i-a rămas numai: demult, demult, a avut un frate, care s’a prăpădit în lumea mare...",
    "Maria oftează. — Acuma începe viața ei adevărată. Acuma simte dușmănia ascunsă a mamei vitrige. O simte ani după ani, cu cât surorile ei mai mici cresc. In barba tăpoasă a lui Vasilică Popazu se arată fire cărunte, ochii au ceva licăritor, ascuns, nesigur, ca o apă supt negură. Cum se poartă cu lumea, plecându-și capul, întinzându-și gâtul lung, cu vorba mieroasă, strecurându-se nesimțit, pândind parcă în orice clipă, cu ochii pretutindea și nicăirea îndreptați, așa se poartă și cu copila lui. N’o asuprește, însă copila înțelege că n’o iubește. Iar cucoana Safta, din ce în ce mai greoaie, și cu obrazul lucind do grăsime, stă pierdută de dragoste între copilele ei. Nici ea n’aveà vorbe de vrăjmășie cătră Maria. — dar rochii noo numai pentru odraslele ei izbândea să smulgă dela cuconu’ Vasilică Popazu, dar bani pentru teatru, pentru circ, tot numai pentru odraslele ei, si tatăl, in zgârcenia lui, era bucuros să împuțineze cheltuiala și uità pe Maria... Afară de asta, simțeà copila cum o împresoară totdeauna așa un aer mocnit de vreme rea. Nu-i mai aruncà cucoana Safta vorbe rele, n’o lovea,  dar nici cu zâmbet, nici cu vorbă blândă n’o dăruià : tot ceia ce dă farmec copilăriei nu cunoștea Maria. Trăia ca într’o peșteră in casa părinților ei.",
    "Așa creșteà. Și bucuriile ei erau numai săptămânile de vară, când intrà în blânda pace a gospodăriei bunicului Matei. — Dar inrt’un an și aici o găsi durerea: bunicuța Magdalina puse manile pe piept și sufletul i se călători spre lumea drepților. Erà o zi ploioasă când au îngropat-o în țintirimul satului, — și Maria își simțeà pieptul bântuit ca de un vânt de ghiață. Bătrânul umblă lângă dânsa gârbovit și alb, — ș’acasă, in odaia mohorâtă și rece, s’a așezat pe scaunașul lui lustruit, la colțul vetrei, ș’a privit mult, mult, cu ochii întunecați spre nepoată. A oftat cu greutate ș‘a grăit:",
    "«De-acu, Mario, numai cu tine am rămas... Fie-ți milă și nu mă uită... Mai vin' de mângâie câteodată pe moșneag...» Fetei i-au venit lacrimile ’n ochi, — și singură, trează, noaptea, în așternutul ei, a plâns mult, cu amărăciune, și și-a adus aminte și de moartea mamei, demult, în negura copilăriei.",
    "La treisprezece ani cucoana Safta a început să discute cu cuconu’ Vasilică Popazu, despre viitorul Măriei.",
    "«Eu zic s’o ținem acasă, supt ochii noștri... zicea cucoana Safta. Învață gospodăria, că tot nu știe nimica; mai ia seama de fetițe, și’ncaltea ne-aduce un folos. De ce s’o trimeți la Iași? ce-i mai trebue școală? Și nu-i cine știe ce deșteptăciune!»",
    "Cuconu’ Vasilică se scărpinà în barba-i rară și aspră:",
    "«Așa-i, frate, așa-i... ai dreptate... Dar ce-are să zică lumea?... Asta-i: lumea ce-are să zică? Și în ziua de azi tot e bine să ții seamă de ce zice lumea... Unde mai pui că tinerii se uită și la asta: să știe fata oleacă de franțuzește, oleacă de pian... Om mărita-o și noi mai ușor... Oiu face ce-oiu face; oiu rupe de unde n’am și i-oiu da... Oricum, trebue oleacă de educație...»",
    "Cucoana Safta răspunse cu amar:",
    "«Da’ trimete-o, dragă și la școli... cheltuiește pan’ ce n’a mai rămânea nimica pentru estelante doo... Dă-i ei tot... Și casa tot a ei... Și ce mai ai, dă-i tot ei, și la urmă om rămânea fără nimica... Despre mine trimete-o și la Han-Tatar...",
    "— Ce să fac? gemù cu ochii în bagdadie cuconu' Vasilică. Ce să fac ? Altfel nu se poate! N’ași da, cum n’ași da din inimă, dar trebue să stăm și noi în rând cu lumea...",
    "— Pentru cine dai? Pentru ce bunătate dai? strigă mânioasă cucoana Safta. Toată ziua-mi șade bosumflată, nici mi-ajută, nici îmi vorbește... Pentru așa ființă trebue să facem cheltuială?...»",
    "Oftă cucoana Safta; oftă cu ochii în bagdadie și cuconu’ Vasilică. Și fata s’a dus la un internat, la lași; — iar tatăl, foarte des c’o dragoste nemai pomenită, istorisea la cofetăria târgului cum învață fata la Iași și cum cheltuiește el cu dânsa, ca să-i dea o educație aleasă.",
    "Câțiva ani de pension repede au trecut, cu învățătură puțină și cu prietine bune, de vârsta ei. Maria se bucură că a scăpat de frigul casei părintești. Pe urmă deodată, într’o toamnă, cucoana Safta a zis:",
    "«De-acu destul... Să mai rămâie și pentru fetițele mele ceva...»",
    "Cuconu' Vasilică a oftat și și-a plecat capul. Își făcuse datoria.",
    "Iar Maria se simți mai tristă. Totuși, zilnic, pe tăcute, ținea piept mamei vitrige. La o aluzie răspundea c’o vorbă nehotărâtă; la o privire furișată răspundea c’un zâmbet fugar; și’n curând înțelese că ea e mai tare: casa în care locuiau erà a ei și cu cât trecea vremea, cu atâta cucoana Safta avea o strângere de inimă.... Putea veni un  mire, lua pe Maria, lua și casa... Și un an întreg Maria a înțeles că durerea cea mare a cucoanei Safta asta erà. Și a ajuns așa de dezgustată încât și-a închipuit că maștihă-sa e ’n stare s’o otrăvească, numai să n’o vadă râpindu-i bunul întru care nădăjduise, bunul care trebuia să fie al fetelor ei... ai fetelor pe care Maria ajunsese să le urască...",
    "Ce s’a întâmplat? Cum s’au pus la cale lucrurile? Pe de o parte Maria voia cu orice preț să scape din casa în care fusese așa de amărâtă; cuconu’ Vasilică cu bucurie ar fi vrut să vadă liniștită pe cucoana Safta... Cucoana Safta voia orice, cu condiție să nu se înstrăineze casa, — casa clădită in ani de muncă grea de bunicul Matei.",
    "Maria a fost neștiutoare, a fost o copila. Abia înplinise cincisprezece ani. I s’a părut că nu mai poate suferi, că trebue să plece ! Și repede s’au făcut lucrurile: cuconu Vasilică a găsit un ginere, căruia nu-i trebuia nici-o casă, căruia nu-i trebuia nici-o zestre, căruia-i trebuia numai fata... Și Maria deodată s’a trezit în toiul unei nunți... A avut apoi o noapte de spaimă și dezgust, și în zile de-a rândul a privit, supusă și umilită, la cel ce-i erà soț... Un om cărunt, un om fălos și bun care o iubea... Și copila căută sa se convingă că-i bine așa... «E mai bine așa decât înainte..» Și nu-și da seamă de nimica...",
    "Bunicul Matei fusese bolnav în iarna aceia, nu putuse veni la nuntă. Iar primăvara, când a venit și a dat mâna cu maiorul Stahu, s’a îngălbenit; ș’apoi, când a rămas singur cu nepoata, a întrebat-o cu tristețe: «Ce ai făcut, drăguța bunicului? Te-au silit să-l iai?",
    "— Nu m’a silit nimeni... răspunse Maria, cu o privire nesigură.",
    "— Atuncia ți-a plăcut ție?",
    "Am vrut să scap de dânșii... șopti fata.",
    "— Ai vrut să scapi?... Bine, puteai să scapi și altfel.. Ești o copilă, ești o copilă... Văd că nu pricepi, și mă doare inima.. Ce-au fost în stare să facă!... șopti bunicul cu mâhnire... Tu, fetițo, nu-ți dai seamă de ce-ai făcut, dar ei știu bine, ei își dau seamă..»",
    "Maria privi cu uimire pe bătrân.",
    "«Nu știu cum a fost, zise iar bunicul, dar ce-i făcut, de-acuma-i bun făcut... S’a ispăvit! Numai când vei simți nevoe, vină la bunic, nu-l uità... Are să se deștepte sufletul tău, ș’ai să-ți dai seamă...»",
    "Bătrânul erà gârbov și trist; s’a suit în trăsurica lui și s’a dus. Iar vorbele lui, ca niște picături stăruitoare, săpau în sufletul Mariei..."
  ],
  "8": [
    "A-doua-zi maiorul Tudor Stahu se trezi mahmur. Stătu o vreme cu ochii ațintiți în lumina care se strecurà pe lângă storuri, o lumină aurie de primăvară. Apoi păru a-și aduce aminte de ceva; puse mâna pe clopoțelul de pe măsuța de-aproape și începu să-l sune. Începù să și strige, încruntând sprânceana:",
    "«Calistru! măi Calistru!»",
    "Calistru, sluga veche a maiorului, o ordonanță de demult, deprinsă cu obiceiurile stăpânului, sosi numai decât cu cafeaua neagră. Erà cu mânicile suflecate, cu părul tuns scurt, militărește, ș’un nas lung și ascuțit i se întindea peste mustața neagră- roșcată, ca mătasa uscată de popușoiu.",
    "Privi la stăpân cu ochii lui mititei și întrebă cu obișnuitu-i zâmbet, după ce așeză tablaua cu ceașca pe măsuță:",
    "«Porunciți, domnule maior!",
    "— Ce face? zise întunecat Stahu. Ai adus cafeaua? Bun. Cizmele de vânat, gata? Cum e afară?",
    "— Afară-i frumos, bunătatea lui Dumnezeu!» rosti Calistru cu surâsu-i de prietinie.",
    "Maiorul iar încruntă sprânceana și făcu pe nas ; «Hm !",
    "— Vă duceți la vânat, domnule maior? îndrăzni Calistru.",
    "— Nu mă mai duc... (Apoi trăsări — Cum? Ce te uiți așa la mine? Ce face cuconița ?",
    "— Nu pot pentru ca să știu, domnule maior...",
    "— Așa ? Și câte ceasuri să fie ?",
    "— Acu au bătut noo la. Sfântu-Neculai...»",
    "Stahu tăcù iar. Sluga îl priveà cu ochi pânditori. Știa că din mahmuria stăpânului trebue să iasă ceva.",
    "«Măi, Calistru! strigă deodată maiorul; și Calistru tresări. Măi, cum nu mi-ai văcsuit tu ghetele, ha? Auleu! apoi stricăm prietinia, măi haidăule! Te-apuc de beregată și-ți trântesc doi pumni la ceafă, măi Calistru! »",
    "Servitorul se repezi ca un uliu asupra ghetelor și se grăbi să iasă. Și maiorul prinse a-și sorbi cafeaua. își aprinse și o țigară și începu să se gândească stând toropit în lenea așternutului.",
    "Își simțeà capul tulbure și trupul ostenit. Nu se gândea la ceva lămurit. Avea după amiază ședință la consiliul județean, căci maiorul făcea și-o leacă de politică liberală și prefectul îl alesese în consiliul judetan. «Mai am vreme până atuncea, mormăi el ; întăiu stau la masă și pe urmă mă duc...» Își aduse apoi aminte de vânătoarea lui Voinea,—vânătoare de iarnă la care-l poftise cu zece luni mai înainte... «Eram toți cam cu chef...» mormăi el iar. Și pe urma dintr'odată îi veniră în minte împrejurările serii trecute, nedeslușite, ca în ceață, petrecerea până târziu, întoarcerea acasă, scena cu Maria... Și o ferbințeală iute îi umplu coșul pieptului.",
    "Pe nevasta lui o iubeà; căutase să se înfățișeze ei totdeauna tare, plin de demnitate, om cu suflet tânăr; ș’acum de-o bucată de vreme simțea el bine că a slăbit, că zi cu zi pierdeà, ca la un joc de căr|i, când te urmărește nenorocul. Și parcă și el se simțea mai mic, de când Maria se uită cu alti ochi la el.",
    "Strângerea de inimă îi deșteaptă ca un fel de mânie. «Trebue, trebue numaidecât să limpezesc starea asta de lucruri...” se gândi el. Și începù să strige cu glas mare pe Calistru și să sune clopoțelul.",
    "Cerù de spălat. Cea dintăiu picătură de apă îl înfioră, apoi, supt unda rece pe care i-o vărsà de deasupra Calistru, începù să gâfâe, să geamă, să pufnească, udându-și fața și părul, zvârlind stropi în toate părțile. Cu un Haa! de ușurare se îndreptă și începu să se frece mânios cu prosopul.",
    "Într’un târziu, îmbrăcat fercheș, ca un adevărat fost oștean, intră în odaia Măriei. O găsi citind lângă fereastră. Se apropie repede și o sărută pe frunte. Cercă să pară vesel.",
    "«Ce mai zici, Mărioară? Te-ai sculat dimineață? ai dormit bine astă noapte?",
    "— N’am dormit bine, zise Maria. Mă doare capul...»",
    "Fața lui Stahu se întunecă.",
    "«Astă noapte am venit cam târziu...» zise el deodată.",
    "Maria tăcù și-și întoarse privirile spre carte.",
    "«Acù mă duc în târg... zise maiorul iarăși. Am o mică afacere. Trebue să mă întâlnesc cu prefectul. Știi, el e om care uită. Afacerile lui nu le uită, dar de-ale altora mai greu își aduce aminte.... Trebue să fac o recepție... niște prund... Prundul s’a împrăștiat, dar eu trebue să fac recepția în regulă, așa ca toată lumea să fie împăcată...»",
    "Incepu a râde. Maria se ridică și prinse a umblă domol prin odae.",
    "«Ce să fac? zise iar Stahu. Le spun eu: Măi, astâmpărați-vă!— Pe urmă le spun în batjocură: Adunați, băeți, zestre pentru fete! Da’ pe urmă mă gândesc că ași fi prost dacă ași sta cu mânile în sân și m’ași uita la ei.... Nu-i așa?...»",
    "Maria părea că se gândește la altcevà.",
    "Zise: «Lucrurile acestea nu mă interesează, Tudore...»",
    "Maiorul își pironi asupra ei ochii. Avù o imlădiere umilită de glas, amintindu-și de seara trecută:",
    "«Mărioară, cred că nu te-ai supărat..",
    "— De ce să mă supăr?... N’am drept să mă supăr...»",
    "Glasul cu care fură rostite vorbele acestea, glas de nepăsare și plictis, izbi pe Stahu. Ochii i se înăspriră.",
    "«Dar cred că nu uiți că sunt bărbatul tău... zise el brusc.",
    "— Nu uit!...» răspunse Maria.",
    "Stahu voià să mai zică ceva, dar se stăpâni. Mai stătù o clipă, așteptând un cuvânt, apoi eși repede trântind ușa. In ogradă prinse a răcni la Calistru; se duse apoi la cai și zvârli peria și țesala pe podele, eși și lovi pe cânii de vânat cu piciorul în deșert, și potcoava i se înflăcăra între tâmplă și ochiul stâng. Incepu să strige pe rândaș:",
    "«Gavrile, mă Gavrile, vină ’ncoace, mizerabile !...»",
    "Gavril flăcăul se înfățișă într’un suflet, cu pestelca-i albastră peste straiele-i țărănești și cu părul vâlvoiu. Obrazu-i roșcovan, cu mustață puțină bălae, erà înfricoșat.",
    "«Vină după mine în grajd».",
    "Gavril intră în grajd după stăpân.",
    "«Țesălat e-acesta? începu a urlà maiorul. Curățenie e aceasta?... Dă peria și țesala încoace...»",
    "Gavril ridică peria și țesala și le dădù lui Stahu.",
    "«Măi nenorocitule, nu se țesală așa... Altădată să găsesc caii fără un fir de colb pe ei... Când oiu da cu batista pe dânșii un fir de colb să nu se eie... Ai înțeles?...",
    "— Am înțeles!...»",
    "Dar vorbele-i fură izbite îndărăt de pumnul maiorului. Apoi țesala și peria îi intrară în părul mare. Se vârî într’un colț, gemând. «Lasă-mă, cuconașule!» strigă el după aceia cu durere. Stahul îl izbi cu piciorul, zvârli apoi peria și țesala și eși gâfâind. .",
    "La zgomotele de-afară, Maria deschise fereastra: Stahu se simți parcă umilit văzând-o; eși repede pe poartă; și în urmă-i eși din grajd și Gavril, ștergându-și cu mânica cămășii obrazul sângerat, și scuipând crunt."
  ],
  "9": [
    "Maria ramase gânditoare în urma lui. Ca’n foarte multe dimineți maiorul a rostit din gâtlej tirada cu prefectul, cu zestrea fetelor și celelalte. Ca ’n multe alte dăți a cercai sî-i aducă un zâmbet pe față, a încercat să sfarme ghiața care sta parcă înaintea ei. Nu poate izbuti: de-aceia are un râs silit, — și de-aceia ceva străin, ceva mâhnicios rămâne în urmă... De aceia a avut și izbucnirea de mânie. In trei ani de zile Maria a deprins toate mlădierele de voce; a descoperit și rostul «micilor afaceri», în potriva cărora se ridicà Stahul când erau făcute de alții; a înțeles multe. Mai de mult nu-și dădea seamă aproape de nimic, — acuma s’a făcut ca o lumină în toate... Acuma din nepăsarea aceasta bolnavă nu mai poate eși. De prefăcut nu se poate preface....",
    "Când a intrat maiorul în casa lui cuconu’ Vasilică Popazu, Mariei nici prin minte nu i-a trecut că pentru dânsa vine. In visurile ei, în ceasurile de amărăciune, își făcuse ea planuri de scăpare: era vorba în visurile ei de-o căsătorie — însă cel ce avea să vie s’o scape erà o ființă foarte nelămurită, «cineva». Când cuconu’ Vasilică și-a întins gâtul și și-a apropiat de urechea ei barba țăpoasă, ea a rămas uimită.",
    "«Știi de ce-a venit maiorul? a întrebat el cu un zâmbet dulce. Știi din ce pricină ne-a făcut cinstea să vie în casa noastră? Nu știi? Pentru tine, drăguță, a venit...",
    "— Pentru mine? de ce?...»",
    "Cuconu’ Vasilică începù să râdă cu poftă, privind-o cu ochi lucitori.",
    "«Cum, drăguță? nu înțelegi de ce? Cum se poate să nu înțelegi? Doar ești fată de măritat!...»",
    "Fata a înțeles, s’a înroșit, s’a spăimântat. — pe când Vasilică Popazu râdea întinzându-și gâtul, pândind-o parcă. Și îndată, cașicum s’ar fi temut să nu piardă vremea, a început să laude: Om care nu se uită la zestre, maiorul... Nici nu-i trebue lui zestre, căci are cu ce trăi! Unde mai găsești așa oameni în ziua de azi! Om care s’a luptat cu vitejie în războiu... Om respectat, om cinstit, cu desăvârșire cinstit... Un om care impune tuturora!...",
    "Fata erà un copil crud. Nu înțelegea multe. A vorbit totuși și ea, cu îndoială, c’o instinctivă simțire de respingere:",
    "«Da-i om în vârstă...»",
    "Cuconu’ Vasilică începù să râdă cu poftă.",
    "«Cum? Ha-ha! om cu părul negru!... La tine maiorul e om în vârstă!... Cine vrai tu să-ți fie bărbat? Un copil?... un netrebnic? Apoi aceia nici nu se însoară, drăguță? Aceia umblă după fleacuri...»",
    "Maria n’avea nici-un gând. Parcă nici nu-i venea a crede că o căsătorie între dânsa și ’ntre un om de altă vârstă s’ar putea face. Dacă s’ar face, s’ar alege totuși c’un bine: mai scăpă de veșnicele vorbe de ceartă, de veșnicele înțepături, de viața aceia târâtă în tină, de care avea parte în casa tatălui ei și a mamei vitrige... Insfârșit, o căsătorie e o căsătorie... Se mărită atâtea fete, de ce nu s’ar mărita și ea?... Totuși o simțire ascunsă de împotrivire stăruia în sufletul ei... Dar conu’ Vasilică nu erà departe. După câteva zile deodată începù să vorbească în casă cătră toți, și cătră Maria, ca despre un lucru isprăvit....",
    "«M’am întâlnit și azi cu Maiorul... Și el e de părere să facem cât de curând nunta...",
    "—  Nunta? zice Maria, cu uimire, c’o simțire de teamă. Eu n’am spus nimica...",
    "— Ba da, drăguță, rostește blând, uitându-se în altă parte, tatăl. Ba da, drăguță, a fost vorba... Chiar am și dat făgăduiala maiorului, pe cuvântul tău... Și ne-am înțeles. Zice el singur chiar: Mie casa miresei nu-m trebue... Eu n’am nevoe de nici-o zestre.. Am spus eu că nu se poate, că nu știu ce, — el nu, că vra să eie pe Maria fără zestre... Bun om! grăește el tare dintr’odata. frecându-și mânile. Bun om !... Așa om rar se găsește!...»",
    "Și priveà cu lacrimi în ochi, zâmbind, pe Maria... Pe urmă s’a sculat, a sărutat-o pe frunte, i-a urat toată fericirea pe care o poate urà un părinte... Cucoana Safta tăcea, cu ochii întrțun punct oarecare din părete.",
    "Acu înțelege prea bine Maria cc-a fost cu casa. Nța fost nici-o vorbă între maior și tatăl său. Maiorul a înțeles din toate că Maria vra să lase casa pentru «surioarele» sale mai mici;  Maria a înțeles că maiorului nu-i trebue casa... Asta o voia și cucoana Safta, asta erà toată dorința inimii sale... Și cuconu’ Vasilică cu o însuflețire nemaipomenită a mânat lucrurile, a dus, a rostogolit parcă spre sfârșit pe fată, a făcut acte de tot felul,—și dintr’odată Maria, copilă de cincisprezece ani, s’a trezit în casa ei, nevasta lui Tudor Stahu... Un om pe care nu-l cunoștea, un om la care se uită cu sfială...",
    "«Fără nici-o îndoială, se gândeà Maria, atuncea eram alta...»",
    "Erà atunci o fată sfioasă, care suferise mult în casa părintească. Erà o copilă care nu cunoștea dintr’ale vieții decât răutățile de vorbă ale cucoanei Safta. Mai departe însă nu pătrunsese înțelegerea ei. Nici n’avusese cum să pătrundă, căci fata fără mamă niciodată nu intrase în balurile orașului, în casele altor fele; niciodată nu se bucurase, nu se întristase în fața lumii. Pentru mâhnirea ei nu trăise în lume decât cucoana Safta. Acuma cucoana Safta puteà și ea să răsufle: scăpase de-o piatră, și rămăsese cu fetițele ci dragi și cu casa Mariei... Ea erà mulțămită, și cuconu’ Vasilică, mulțămit și el, își frecà manile și-și întindea gâtul în gulerul prea larg al cămășii...",
    "In căsnicie, lumina înțelegerii nu se făcu dintr’odată.",
    "Tudor Stahu se arătà blajin și plin de iubire. O cuprindeà de după mijloc, o trăgea spre el; și Maria întorcea capul, se fereà, îi puneà palma în piept după ce obrazul lui bărbos îi atingeà pielița fină a feții. Și încercà o simțire de teamă când îl vedeà turburat, cu ochii lucitori, cu un zâmbet ca de beție. Se gândea: «Trebue!» Și se lăsà dusă de brațul lui; îi erà rușine, își punea mânile pe ochi, — și rămânea după aceia c’o oboseală în toată ființa, cu fața cătră părete, cu niciun gând în minte. Câteodată totuși nu primea cu răceală, nepăsătoare, pe soț. Dezamăgirea simțurilor, înșelarea, însă, îi lăsau ca o otravă în suflet după aceia. ,",
    "Dar încet-încet, pe când frumusețea i se dezvălea tot mai plină, pe când mintea-i întindea cercuri de lumină tot mai departe, — lumea începù să i se arăte cu amarurile și plăcerile ei, lumea dornică de petreceri și dezamăgită... începu să aibă cunoștinți în lumea în care se învârteà, începù să se legene în baluri după acordurile moi ale orchestelor, începù să simtă o deșteptare pentru plăcerea vieții: fibre tainice din ființa ei se mișcau... Zilnic întâlneà figuri însuflețite de veselie, ori abătute de mâhnire, figuri de femei dintre cunoștințele ei,—și-i intra în înțelegere aproape fără să vree pricinile bucuriilor unora ori a tristeței altora. — Dragostea, numai dragostea porneà toate! Dragostea aducea bucuria și mâhnirea, dragostea aducea ura și răutatea... Și Maria simțea ceva straniu, o înfiorare câteodată, — văzând goana aceasta după plăceri, în preajma ei. Nu, — ea nu încercase încă nimica din toate acestea. In căsnicia ei nu erà nimic din nebunia aceia fără nume, din înălțarea aceia până la tainice și sfinte plăceri, din coborârea aceia până la ura grozavă. Se gândea ea totuși, lovită ca de un vânt, cutremurată în pacea-i sufletească, că trebue să aibă și ea partea ei în lume. Poate de-acuma înainte are a trăi, a iubi, a suferi...",
    "O ușoară oboseală a venit în vremea asta, când veșnica toamnă și veșnica primăvară a iubirii suflau până la dânsa flori, parfumate și frunze veștede... Începù să se simtă străină cu totul de Tudor Stahu. Și în ceasurile-i de gânduri și de singurătate deschise într’un rând o carte, din plictiseală. Erà o carte împrumutată dela o «prietină», dela nevasta generalului Hrisanti, dela Ana Hrisanti. Această prietină nu mai era tânără, nu mai erà subțirică; avea bărbie grea și sufla grozav, strânsă în corset. Dar toi încerca să arunce priviri de foc ca altă dată, și cu un zâmbet vag, ascultà șoaptele ofițerilor tineri ai garnizoanei... Una din cărțile tinerețelor trecute ale Anei; Hrisanti începù să citească Maria. Și alte zări, nebănuite, se deschiseră; deodată se simți cu imaginația răpită spre țărmuri romantice...",
    "Ș’acuma, ceas cu ceas, în nopțile-i nedormite, Maria se lăsà purtată pe cărările înflorite ale istoriilor de dragoste și durere. Deodată o cucerise patima cititului. — Împrejurările lumii care se mișcă în juru-i erau acum de multe ori una cu umbrele care se mișcau între romane și lumina neagră a ochiului ei.",
    "Așa au urmat luni după luni, — așa i-au trecut zilele; așa tot mai gânditoare rămânea în fața maiorului Stahu; până ce în pustiul care se întindea înainte-i și’n sufletul ei, Maria începù să bănuiască un abur de lumină, în care părea că stă închisă fericirea zilelor viitoare.",
    "Din când în când, în câte-o Miercuri după amiază, se ducea la Ana Hrisanti. Unele cunoscute ale ei zâmbeau vorbind de Ana Hrisanti, de trupu-i uriaș care abia se mișcă, de stăruința-i de a părea încă tânără. Totuși Măriei îi plăcea în vremea aceia s’o cerceteze. Erà o femee inteligentă, care știa multe și care vorbea frumos.",
    "O găsea răsturnată în scaunu-i lung de împletitură de trestie, cumpănindu-se a lene înainte și ’napoi. li erà cald, mai mult pentrucă erà strânsă în corset; hainele plesneau: grăsimea aceasta leneșă erà disperarea Anei Hrisanti. O carte deschisă sta alături pe-o măsuță. Din frumusețea tinereții nu-i rămăsese decât ochii și zâmbetul. O privire adâncă, umedă, sfredelitoare, neliniștită, — ș’un zâmbet care păreà că închide totdeauna o taină. Sta groasă și greoae, cu bărbiile - revărsate peste sân, privea drept și zâmbea din scaunul ei... Câteodată un ofițer tânăr, stând pe scaun cu sabia intre genunchi, cu mânele pe strajă, îndrăznea surâzând cu sfială să pue o întrebare, să dea un răspuns. Ana Hrisanti îl privea lung cu zâmbetu-i neclintit.",
    "Măriei îi plăceà mai bine s’o găsească singură. Se așezà pe-un scaun alăturea de dânsa. Și Ana, cu vorbirea-i lesnicioasa, îndată învăluia întrebări după întrebări, la care de multe ori ea singură da răspunsuri. Mariei îi plăcea s’o asculte, —mai ales când Ana începeà să scoată din trecutul ei, la lumină întâmplări de-ale tinereții, aventuri plăcute în aducerea-aminte...",
    "«Eu am fost, dragă, zise ea odată, ca un jucător de cărți... Tu ești tânără, tu nu știi lucrurile acestea încă, dar mai târziu ai să le pricepi. Acu’ ești cea mai nevinovată și mai neștiutoare ființă... Eu, drăguță, n’am putut înțelege viața fără iubire. De ce zâmbești cu mâhnire?... Ai să te pătrunzi și tu de adevărul acesta: în tine doarme un foc mare, draga mea... Are să izbucnească el odată! Femeia, dragă, cu cât înaintează în viață. cu atâta trebuie să puie preț mai mare pe puținele clipe de plăcere... Mergem ca intr’un vârtej, ne apropiem de hotarul cel negru, de aceia trebue să căutăm a ne bucură cât putem mai mult de o clipă de plăcere... Sunt unele femei, dragă Mărie, care păstrează până la sfârșit tinerețea simțirii; în sufletul lor are răsunet chemarea fiecărei primăveri noo. De aceia ne luptăm noi, unele, cu atâta disperare împotriva îmbătrânirii...»",
    "Maria sta căzută pe gânduri: «Eu cine știe de-oi avea parte de fericire în lumea asta.",
    "--Ești copilă! vorbi râzând Ana. Tu ai o mare putere: tinerețea și frumusețea...»",
    "Câteodată, stând singure, în zilele de ploaie, nevasta generalului întrebà cărțile despre viitor. «De multe ori cărțile spun adevărul...» zicea ea și începeà să le întindă. «Nici eu n’am crezut odată în ele, dar de-atâtea ori mi s’au arătat cu vești adevărate încât acuma cred... Mi-au prevestit multe dureri și multe bucurii...»",
    "Maria credea îndată ce Ana Hrisanti, însuflețită, începea să desvăluie sorțul-cărților.",
    "«Uite, dragă Mărie, este o ființă, o femeie roșcovană, care nu-ți vrea binele... se arată cu vorbe rele in preajma ta... și tu ai vărsat lacrămi din pricina ci...",
    "— Asta-i cucoana Safta, maștiha mea.",
    "— Ea trebuie să fie. Pe urmă pe omul acesta de cupă... cine este ?... dacă-i bărbatul tău, tu nu-l iubești, și te’nțeleg. draga mea .. Poți să spui tu orice, zadarnic îmi spui, pe omul acesta tu nu-l iubești... Poate să fie bărbatul tău, poate altcineva... dar nu-l iubești !",
    "Acum să le încercăm pe maslu... Uite, vezi tu, bucuria ta va veni dela omul acesta cu ochi negri,",
    "— Cine-o mai fi fiind!... zise Maria râzând.",
    "— Nu râde, nu întrebà ce este... Ziua de mâne nu știm ce ne aduce. Uite, ți s’arată bucurie la așternut ș’un om cu ochi negri... Asta-i dragostea, dragă Marie... Orice-ai spune tu, asta ți se pregătește... Și dacă n’a fi adevărat, să știi că eu pe cărți mâna n’o mai pun... Iată și veste ți se arată... Ai să primești în curând veste dela el...»",
    "Cu cât se cufundau mai departe în cercetarea viitorului, cu atât Ana se înflăcăra, prevestindu-i năcazuri și dureri, și cu atât Maria Stahu credeà; căci lucurile despre care vorbea prietina ei aduceau un răspuns nopților ei de gânduri.",
    "Și Ana Hrisanti o cercetà cu ochiul ei adânc. Îi zâmbea cu dragoste, și Maria începea să se mărturisească; îi vorbea despre copilăria ei tristă, despre năcazurile de mai pe urmă, despre căsătoria aceasta care-i ridicà respingere în suflet.",
    "Prietina căutà să descurce împrejurările, le lămurea, făcea judecăți asupra lui cuconu’ Vasilică, asupra cucoanei Safta, execută și pe maiorul Stahu; și povestea întâmplări care se asemănau cu ale Măriei, vorbea despre oameni cari sămănau cu ai Măriei; și ’n ceia ce spunea eră pătrundere, ș’o ușoară răutate; Maria o ascultà cu plăcere.",
    "«Dragă Marie, zise într’un rând Ana. Eu am acù clipe de mângâiere, pentru că îmi aduc aminte de zilele cele bune ale tinereții. Am și ceasuri de amar, căci zilele cele bune au trecut de mult... De n’ar fi însă în mine restul acesta de tinerețe, inima nezdrobită, grozave mi s’ar părea ceasurile până la sfârșit.... Tu, dragă, când vei înțelege, ți-i pregăti și tu mângâieri pentru anii târzii.Chiar altfel nici nu se poate. Crezi tu că unei femei i se dau daruri așa, în zadar?... Tinerețea ta nu poate trece prin lume fără rost, ascultă ce-ți spun eu... Dac’a trece, vina a fi a cui a lăsa-o să treacă!...»",
    "Dela o vreme, Maria a început a se duce mai rar pe la nevasta generalului. In premenirea pe care o încercă cetind, gândind. — ca șarpele din poveste căruia-i cade pielea, — Maria simțea cum se luminează, cum sufletul ei, ca un Făt-Frumos, își ia avânt în vâltoarea lumii. Simțea în renașterea aceasta și ceva curat, care o îndepărta întrucâtva de Ana Hrisanti. Pentru Ana nu erà în lume decât o plăcere: plăcerea simțurilor. Ea îi zicea plăcerea iubirii. Și cercà să mai întoarcă din când în când clipele tinerereții nu numai în amintire, și făcea mărturisiri Mariei, eu un fel de bucurie răutăcioasă.",
    "Dar Maria vedea bine că sufletul ei altceva începea să ceară. In ceasurile ei singuratice se înălță numai cu gândul spre acele plaiuri unde crește floarea rară, și se gândea cu strângere de inimă că într’o viață rar i-i dat unei ființe să nimerească pe cărarea care duce acolo.",
    "Trăind și înțelegând, acuma începeà să cerceteze cu alți ochi lumea târgului. Și cu cât cercetà și înțelegeà, cu atâta o mâhnire ciudată o cucereà : căci pretutindeni găsea prilej de mâhnire. In zâmbetul dulceag al lui cuconu’ Vasilică Popazu, în privirile-i piezișe, — acuma vedea din ce în ce mai bine prefăcătoria. In vorba potolită a cucoanei Safta vedea o silință. «Trebue să vorbească blajin cu mine — se gândeà — fiindcă i-am lăsat casele dar pentru odrăslele ei...» Cătră surorile mai mici n’avea dragoste: parcă prea sămănau bine și cu cuconu’ Vasilică și cu cucoana Safta, se uitau pieziș și vorbeau prea mult... Tudor Stahu o iubea, vedea bine, ș’avea supărări văzând-o într’una gânditoare și mâhnită; dar Maria se gândià că mâhnirile lui au o pricină nu prea deosebită; ea voia să dormă singură dela o vreme...",
    "Și cum i se aprindeau ochii câteodată, cum i se înfierbântau, cum tot sufletul îi tremurà, parcă pornind cătră ceva necunoscut, dureros și dulce! Visà ceva despărțit cu desăvârșire de norocul lumii. O umbră nelămurită o întovărășea, zări cu amurguri tăinuite se deschideau. Și’n amintirea ei, Maria găseà potrivite, pentru ceiace avea să fie, numai icoanele limpezi dela țară, din satul, bunicului, din luncile dimprejurul satului, liniștea cucernică și lumina aceia cernută printr’un painjeniș de aur.",
    "In vremea asta viața își dezvăluià înaintea ei durerile. Cercetând fără să vrea ca să găsească undeva o fericire, vedea pretutindeni durerea pentru femee — acolo unde nu erà ceva asemănător cu o parte din viața Anei Hrisanti. Multe zile a urmărit viața familiilor vecine. Auzeà râsâtele fetelor, cântecele lor, — dar pentru dânsa fetele nu erau femei... Ele aveau să fie femei, și suferința pe urmă aveau s’o cunoască. Iar femeile erau departe, prea departe de ceia ce visà Maria, — și multe duceau un traiu crâncen. Nu erà pentru dânsele zi de bucurie: fiecare clipă erà înveninată de năcaz, fiecare blid, fiecare albitură, puii dela cloșcă, lipsa unui ou din cuibar, întârzierea bărbatului, — toate amestecau chinuri și plămădeau dureri în suflet. Viață de roabe, fără ideal! Pe de alta parte, celelalte, cele care vânau plăceri de-o clipă, se înșelau ele singure. Trăiau din minciună, se mulțămeau ca cerșetorii din darul trecătorului.",
    "Maria tresări dintr’odată; un zgomot scurt vui în odae, parcă o lovise cineva. Apoi zâmbi; oftă. Ii căzuse cartea de pe genunchi. .",
    "Ca’n spre niște prietine bune, îndulcitoare ale singurătății, își îndreptă privirile asupra cărților ei așezate în rafturi. Fiecare păreche de scoarțe negre parcă alcătuià o urnă în care urmà să trăiască o părticică din sufletul ales al unui scriitor. In paginile acelea vibrau durerile și bucuriile oamenilor. Fiecare carte îi aducea aminte de o sensație rară. Se întrebase deseori, când ajungea la cea din urmă foae, unde sunt oamenii aceia cari au suferit ș’au scris? Nu mai sunt. Trăesc însă fantasmele visurilor lor, au rămas în ele părți din sufletele lor.",
    "Ciudată i se părea acuma pornirea ei dela început, care acuma se mai potolise. Întreaga ființă îi vibra când se cufundà în citire; plângea și se bucurà, și se întorceà ca de pe altă lume la viața ei de toate zilele. Acuma după atâtea povestiri ale durerilor altora, îi plăcea din când în când să deschidă câte o carte care cuprindea cercetări mai reci asupra suferințelor și asupra nefericirilor obștești. Toate erau cuceriri asupra necunoscutului și asupra nopții în care trăise...",
    "Acuma iar se gândeà și cercă să-și lămurească sufletul, să întrebe viitorul. Decând înțelegeà mai bine durerea înconjurătoare, parcă un dor mai mare o ardeà: să aibă parte să se înalțe și ea deasupra mizeriei zilnice. Dar un gând de melancolie își făcea loc; poate nu va avea noroc; se gândea că e legată cu lanțuri de viața de acum. E legată și cu lanțuri, și poate pentru o fericire din dragoste e prea târziu. In îndoiala aceasta însă eră nădejde bolnavă și pătimașă, nădejde înfiorată de teamă."
  ],
  "10": [
    "Săptămâna Patimilor veni cu zile umede de Aprilie. Plouà în doo cu fulgi de ninsoare, pe urmă dădea câteva clipe soarele, și iar începea ploaia. Apoi se așeză bură mocnită și rece ca toamna și o umbră de tristeță părù că se cerne peste toate.",
    "Maria își petrecea zilele singură, tristă, citind. Maiorul avea un aer închis ca vremea de-afară; ceva dureros tremură în el; din când în când, ia masa, schimbă o vorbă cu Maria. Pe urmă plecà. Noaptea se întorceà târziu; i se auzeau pe sală pașii neegaili și glasul mânios. In privirea lui, în mișcările lui, în mânia stăpânită, pătrundeà ca un fel de disperare. Și Maria se simțea parcă tot mai străină de el, tot mai singură.",
    "Dar Vineri dimineața tresări cu un țipăt de bucurie. Se deschisese poarta de din dos și bătrânul Matei Dumbravă se arătă încă înalt și voinic, cu dulama de suman, scânteind de pulberea burii. Se simți cu sufletul încălzit de o fericire nespusă, parcă se întorcea o clipă rară din copilărie. Se sculă, sprintenă, cu obrazul deodată îmbujorat, eși în săliță, și acolo se repezi la bătrân cu brațele întinse. II cuprinse de umeri, simți răceala ploii ș’un miros aspru de lână. Apoi își ridică obrazul spre figura bună, cu barbă căruntă a bunicului; îi văzu zâmbetul blajin de altădată, zâmbetul mamei ei moarte, și ochii plini de dragoste de părinte. Nu se putu stăpâni. Își pleaca fruntea pe pieptul lui și începu a suspină.",
    "Bătrânul îi apucă tâmplele între palme și o sărută pe frunte. Apoi iși dezbrăcă repede dulama și-și zvârli căciula de oae pe-o măsuță.",
    "«Ce-i, Mărioară, fata bunicului? întrebă el cu un glas ca o muzică blândă. Ce ai? Dece plângi? Ești singurică acasă?...\"",
    "Ii pipăia obrajii moi, se aplecă asupra ei, îi mângâiă părul peptănat lins. Și Maria îi priveà trupul înalt și voinic încă, sprâncenele mari peste ochii cu căutătura tare, fața brăzdată de vreme și nevoi, îl vedea tot așa cum erà odinioară, tot în straelc lui de postav gros, roșcat; vedea in el singura ființă care putea să-i înțeleagă durerile și înstrăinarea. Și începù a râde cu lacrimi, înveselită.",
    "«Poate ești bolnavă... o întrebă bătrânul Dumbravă cu grijă.",
    "— Nu, bunicule, sunt bine. De bucurie plâng. Acuma sunt și mai bine, decând te-am văzut... Șezi colea, lângă mine, și spune-mi ce mai faci?...» Glasul deodată i se stânse ca într’un suspin de fericire. Nu mai putù urma. Așeză pe bătrân lângă dânsa pe canapea și iar își plecă pe umărul lui fruntea.",
    "«Vai, bunicule, ce bine-mi pare c’ai venit. Spune-mi ce mai faci? Cum o mai duci cu bătrânețea...",
    "— O duc bine cu bătrânețea... răspunse zâmbind bătrânul. De făcut, ce să fac? Stau și eu singur și mâhnit, în casa în care am trăit o viață cu bunicuță-ta Magdalina...»",
    "Glasul bătrânului deodată se tăiase.",
    "Maria ridică fruntea; rămase cu ochii ațintiți în gol; apoi lacrimile începură să-i izvorască iar.",
    "«Bunicule, bunicule! zise ea, plecându-se supt umărul moșneagului ca supt o aripă. Tare-i rău când te simțești așa, singur... străin... și n’are cine-ți spune o vorbă de alinare... Văd eu că ți-s întristate bătrânețele...»",
    "Dădù din cap, așa cum stà, cu ochii ațintiți. Apoi deodată își acoperi obrazul cu amândoo mânile și dădu drumul unui strigăt de durere:",
    "«Și eu îs singură și nenorocită, bunicule !...»",
    "Bătrânul încruntă sprânceana și se îndreptă din șale.",
    "«Cum? Da’ maiorul unde-i?...»",
    "Maria nu răspunse deocamdată; plângea. Apoi își șterse repede lacrimile și rămase cu ochii țintiți în pământ.",
    "«El e dus, are afaceri... răspunse cu glas domol.",
    "— Bine, dar ce este? nu ține la tine? A lăsat casa? Ce este, drăguță?... Ce este? sfârși bătrânu cu glas înfricoșat.",
    "— Nu, bunicule, ține la mine... nu pot să spun că nu ține... Dar nu pot, bunicule, nu mai pot, sunt nenorocită!... Mi-am legat viața de-un om bătrân... nu mi-i drag... Acu mi-i oarecum când s’apropie de mine... Bunicule! eu n’am știut nimica; atuncea pot să spun că n’aveam ochi, n’aveam înțelegere... M’au dat după el... Ș’acuma ce mai pot face?...»",
    "Se opri. Iși șterse lacrimile. Bătrânul Matei Dumbravă o privi un răstimp în tăcere.",
    "«Bine, Marioară, grăi el încet, întorcându-se spre dânsa; tu n’ai avut tată?... Zâmbi cu tristeță. Imi spuneai că-i cu voința ta... Te-am întrebat eu odată, și tu nu mi-ai vorbit ca acuma... Am înțeles eu de-atunci că ești copilă orfană...După moartea mamei tale, în casa ta ai rămas ca o străină... Ce-au voit ei, ce-au urmărit?»",
    "Maria tăcu o clipă.",
    "«Parcă matà nu știi, bunicule? Au vrut să le rămâe lor casa... Asta a fost singura mea avere — și le trebuia lor...",
    "— Asta este... murmură bătrânul întorcându-și în pământ privirile.",
    "Bunicule, începu Maria încet, nu ți-am spus niciodată cum a fost. Acuma mi s’au lămurit toate, am înțeles toate, și vreau să le știi și mată. Acum eu pe altcineva n’am. Tu mi-ai mai rămas... Deaceia mi-am simțit sufletul așa de trist ș’așa de bucuros când te-am văzut...»",
    "Și întăiu întrerupt, pe urmă din ce în ce mai însuflețită, Maria porni a se mărturisi bătrânului Dumbravă. Toate nopțile ei de gânduri și de tăcere se deșteptară, îi ațâțară cuvintele. Povesti despre șireclicul lui Vasilică Popazu, despre bucuria cucoanei Safta, despre amorțirea în care trăise doi ani, în tăcerea odăii și’n lumina mohorâtă care pătrundea de-afară, bătrânul ascultà cu capul plecat. Glasul Mariei avea câteodată ca un tremur de jale. Cătră sfârșit, lacrimile iar începură a izvorî; și bunicul apucă mâna albă a nepoatei și cu mânile lui arse de soare și vânt, mâni mari și încrețite de muncitor al ogorului, începu să o mângâe. Stă cu capul plecat și ascultă, și’n ochii lui tari, supt sprâncenele mari și cărunte, plutea ca o negură o mâhnire nemărginită.",
    "Stătură așa amândoi o vreme în odaia liniștită a Mariei, vorbind. Apoi tăcură, și fiecare rămase cufundat în gândurile lui. In bătrân să tălăzuiau simțiri aspre; firea lui liniștită fusese sfâșiată de tânguirile Mariei, ș’acum o mânie se grămădea în sufletul lui.",
    "Intr’un târziu tot Maria risipi aerul de mâhnire ce-i împresurà; tresări luminată la față, eși dela întuneric parcă cu un zâmbet, cu întrebări pe care i le aduceau pe buze amintirile fericitelor zile ale copilăriei.",
    "«Bunicule, da’ casa noastră bătrânească ce face? în grădină a început a da colțul erbii? Copacii scot muguri de flori? Albinele și-au pornit zborul în prisacă...?»",
    "La întrebările acestea, fața bătrânului începu să se însenineze.",
    "«Doamne, Mărioară, zise el. Mult îmi pare decând n’ai mai fost tu pe la chinovia mea.. Toate se deșteaptă, ca ’n toți anii. Stau acolo, dragă, ca un sihastru... De’multeori zile întregi nu văd obraz străin. Mă gândesc de multe ori la tine... îmi vine în minte fața ta... Îmi aduc aminte și de Aglaia... Sămănați amândoo... Așa ești tu acuma — cum erà ea pe vremea când am măritat-o cu Vasilică Popazu... Dar n’a avut noroc să se bucure de viață; s’a dus de tânără în mormânt... Mă gândesc eu așa câteodată... A fost ca o floare... Nu i-a priit pământul în care am răsădit-o...»",
    "Maria se alătură de bătrân, și întinse manile să-l mângâe.",
    "«Mă mai gândesc iar uneori, grăi Matei Dumbravă, și la copilul acela care s’a dus în lume... Cine știe pe ce meleaguri se chinuește... Despre năcazul lui nu pot ști nimic, cum știu de-al tău...",
    "— Impotriva soartei nu ne putem pune... zise Maria cu un ușor zâmbet de tristețe.",
    "— Nu vorbi așa. Ești copilă. Aici este cineva vinovat. Ii știi tu, căci acuma ai înțeles. Ani de zile l-am cercetat și eu pe omul acesta, cu îndoială... Parcă-mi făceau rău vorbele lui blajine, umilirile lui. In el numai dulceață părea că este. Dar din pricina lui am prăpădit pe Aglaia. Ș’acuma durerea ta tot dela dânsul pornește. Te-a vândut, ți-am mai spus-o odată... I-au trebuit casele, nu-l lăsa în pace lăcomia... lartă-mă, drăguță, că-ți vorbesc așa; dar acuma eu sunt tatăl tău... Se deșteaptă în mine mânia și de-aceia nu pot învălui vorbele... Și mai este cineva,— urmă bătrânul cu glas liniștit,— trebue să stăm noi de vorbă...",
    "— Tudor nu-i de vină, bunicule... Ce vrai să faci?...",
    "— Nu-i de vină. Am să vorbesc numai cu el...",
    "— Bunicule, nu te mânia... Nu-ți tulburà liniștea sărbătorilor...",
    "Bătrânul Dumbravă tăcù și rămase zâmbind, cu privirea asupra Măriei.",
    "«Ce bine sameni tu cu maica-ta...» zise ei după o clipă.",
    "Maria îl apucă de după cap și-l sărută pe frunte.",
    "«Bunicule, văd că te tulburi și te mânii. Parcă mi-i frică! Bunicule, atâta bucurie am și eu, nu-mi strica bucuria... Lasă-l pe Stahu... Ce-i vinovat el dacă nu mi-i drag?.. Iaca, are să vie... Eu trebue să mă duc să văd de cozonaci, și de pască, și de oo roșii... Măcar sărbătorile acestea să le petrecem împreună cu mulțămire...»",
    "Bătrânul dădu din cap și oftă.",
    "«Așa vorbea și maică-ta... grăi el iar. Așa îl apărà pe Popazu... Și eu rămâneam cu sufletul ca de ghiața, iar bunicuță-ta Magdalina oftà și plângea, tot drumul, pe când ne întorceam la gospodăria noastră... Toată viața ei bătrâna a plâns de durere, și nemângâiată a trecut în lumea cea veșnică... Nu știu ce mulțămire are sufletul ei acuma pentru viața ta...»",
    "Bătrânul privea încruntat înainte; Maria simți că i se iezește o undă de foc la inimă."
  ],
  "11": [
    "La amiază, când veni acasă maiorul Stahu, găsi pe Maria umblând înseninată prin casă ș’avu o mișcare de veselie în suflet ș’o pornire de recunoștință cătră bătrânul Matei Dumbravă. De multă vreme în cuprinsul casei lui nu adiase râsul; de multe zile ca un fel de nour împiedicase lumina unei bucurii.",
    "Scutură cu prietinie mâna bătrânului, începù să-l întrebe apoi de toate ale lui, de sănătate, de gospodărie, de holde. Potcoava din frunte i se înflăcără. Eși în sală și începù să strige la Calistru:",
    "«Calistru! măi flăcăule! ia să iai tu clondirașul cel verde și să te duci tu până la Vădana la crâșmă, și să mi-l aduci plin, într’o clipă! Hai, mai repede; ai venit?...»",
    "Calistru se repezi tropăind pe poartă, încheindu-se din fugă la mintean, din fugă așezându-și în cap pălăria pleoștită ca un clopot; iar Tudor Stahu, frecându-și mânile, se dădu iarăși aproape de răzăș.",
    "«Știi ce vin, moșule? zise el. Strașnic vin! Așa mulțătnire am că te văd, încât nu se poate să nu bem noi împreună un păhărel... Vinul bun e sănătate la om...",
    "— Așa este... grăi bătrânul, mișcat în sufletul lui de bunătatea și de veselia maiorului. Se cade să cinstesc un pahar dulce în casa nepoatei... Atâta mi-a mai rămas și mie dintre odrasle... atâta mlădiță...»",
    "Maria intră repede în odae, zâmbind cătră bătrân. Tudor Stahu se apropie de dânsa cu ochii plini ca, de o rugă umilită, îi apucă mâna și i-o sărută.",
    "«Acuși stăm la masă... zise Maria. Până ce vine Calistru, și eu îs gata... Da’ bunicul postește în săptămâna asta, adăogi ea îndreptându-se spre maior; trebue să-l urmăm și noi...",
    "— Apoi da, trebue să ne pocăim și noi!...» strigă maiorul foarte bucuros. Și pentru el vorba asta trebuia să aibă un înțeles mare, căci o mai repetă odată, și pândi cu ochii, cerși o privire a Măriei.",
    "Veni Calistru gâfâind, simțitor și el la lumina care intrase în casa stăpânilor lui. Bucătăreasa, grasă și cu obrazul unsuros, intră ca să așeze masa.",
    "«Ce mai faci, madamă Palaghie? îi strigă maiorul vesel.",
    "— Surut muna, coconaș... senatosa... Asta mai bun chit toate... facem muncare... sfădim cu Calistru...»",
    "Și Rusca începù a râde, întinzând fața de masă și sunând tacâmurile",
    "La cel întăiu păhar de vin, băut după toate regulile de artă, cu plescăiri din limbă și cu ochiri în zarea ferestrei, o veselie neobișnuită câștigă sufletul maiorului. Începù a vorbi tare, cu aprindere, prinse a povesti bătrânului istorii din vremea războiului și întâmplări care se petreceau acolo, în târg, supt ochii lui. Mânca repede, își umplea păharul foarte des, îndemna și pe bătrân, și fața i se înflăcăra.",
    "Maria se simțea fericită, din pricina venirii bunicului Matei. Din când în când întâlnea privirile bătrânului: își zâmbeau atunci. In sufletul ei, alinat de o clipă de bucurie, năștea acum o pornire de milă pentru Stahu. Zâmbea la izbucnirile lui, părea că-l ascultă, cașicum n’ar fi auzit de zeci de ori năstrușnicile-i povești.",
    "Dar încet-încet, cătră sfârșitul mesei, gălăgia lui Stahu crescu. Amândoi, bătrânul și nepoata, tăceau acum. Iși zâmbeau. Maria ar fi vrut să fie iar singuri, să fie tăcere in jurul lor, și să-și aducă iar aminte de zilele cele bune ale trecutului. Apoi deodată căzu pe gânduri, cu durerele-i sufletești deșteptate: simți parcă cum o aburire rece pătrunde și risipește vremea bună care se așezase în  sufletu-i. Din timp în timp Stahu ațintea asupra ei doi ochi pătimași, plini de dorinți; și ea înțelegea prea bine graiul ochilor acelora...",
    "Apoi după masă Sthau cuprinse pe bătrân de după cap:",
    "«Să mergem, moșule, să ne plimbăm o leacă prin târg... zise el. Acasă nu mai avem ce face, căci gospodina noastră își ia în stăpânire laboratorul aluatului de Paști...»",
    "lecepù a râde, într’o amețeală ușoară.",
    "«Așa-i, nu râdeți, urmă el, cu chef de vorbă. Aici are loc o chimie tare complicată... Cozonacii pentru o gospodină moldoveancă sunt o datorie grozavă... Parc’ar fi una din cele zece porunci. Mai sunt apoi o mândrie când es frumoși, când trebue să strice gura la cuptor ca să-i poată scoate afară. Mai sunt ș’o rușine mare cu zile de păreri de rău când s’au dogorit prea tare ori au rămas închirciți: trebue în cazul acesta din urmă îndosiți, trebue să aibă o cucoană în cazul acesta o tărie deosebită de suflet ca să răspundă, când o prietină o întreabă cu un zâmbet foarte dulce: «Da’ cozonacii matali cum au eșit?» Aluatul de Paști mai impune o datorie: doo nopți nedormite... Gospodina ar putea dormi, dar asta n’o face: tot șicul este să nu dormi doo nopți, altfel cozonacii pot fi în primejdie.... Fără asta, nu se poate face nimic... Insfârșit casa în zilele acestea de campanie e răscolită în tot felul, și mâncarea nu se mai face... Supărare și ceartă: și asta se cere, pentruca să iasă cozonaci frumoși... Noi prin urmare nu mai avem dece sta acasă, căci Mărioara se duce să strângă în chingi pe madama Palaghia...",
    "--Cum? Vra să zică aluatul de Paști e de vină aici?» întreabă cu un zâmbet fin Matei Dumbravă.",
    "Maria se strecură tăcută pe ușă. Stahu rămase privind la bătrân; apoi se întunecă la față. Se uită în juru-i și întrebă cu voce scăzută apropindu-se tare de bătrân:",
    "«Poate ți-a spus ceva?",
    "--Ce vrai să-mi spue? răspunse bătrânul neclintit. Este ceva între dumneavoastră?...",
    "— Este, răspunse repede Stahu. Ascultă-mă, moșule. M’ai văzut râzând, m’ai văzut făcând haz, dar sufletul mi-i bolnav... Eu știu ce să cred? Sufăr: mă gândesc că poate Maria nu mai ține la mine... Nu ți-a spus nimica?",
    "— Că are ceva, îmi închipui și eu, zise cu liniște bătrânul Dumbravă. Am găsit-o schimbată, mi sa părut mâhnită... Eu știu care să fie pricina? a cui să fie vina?... Ea-i tânără și simțitoare... Să nu nesocotiți sufletul ei, și simțirea ei...",
    "— Dar mi-i dragă, moșule, ca lumina ochilor...",
    "— Eu nu spun că nu ți-i dragă... Eu nu spun nimica... Dacă are ceva, — singură ea știe ce are... Cercetează și vindecă... Eu știu din parte-mi un lucru: că numai pe dânsa o am pe lume, că mi-i dragă. E copilul copilului meu, sânge din sângele meu. Vreau s’o văd fericită... Cum i-a fi voia, așa va face, așa mi-a fi și voia mea, numai s’o văd cu obrazul senin...»",
    "Glasul bătrânului erà pătruns de o asprime neobișnuită. Stahu stătu o vreme gânditor, voind să dea parcă un răspuns, căutând în el un gând lămurit. Pe urmă se hotărî să curme începutul acesta de vorbă despre durerea lui. Chemă o undă de veselie pe față, se sili să râdă, și mai umplu odată doo pahare. Glasul totuși îi erà stăpânit de tristeță.",
    "«Să lăsăm asta, moșule, zise el. Nu pot eu să-ți spun toate, să-mi dezvălesc acuma sufletul... Cred că în multe mi-ai da dreptate... Să mai bem paharul acesta și să eșim... Și să nădăjduim că lucrurile s’or îndrepta...»",
    "Ciocniră. Matei Dumbravă zise încet! «Să dee Dumnezeu să se îndrepte!...»",
    "Afară stătuse ploaia; printre pâlcuri de nouri lucea din când în când soarele. Ochiuri de apă stătătoare sticleau pe uliți; lăstuni chiscuiau cristalin în preajma lor, căutând mâl, pentru ca să-și pornească cuiburile... Pe uliți umblau puțini oameni. Pașii celor doi tovarăși aveau ecou ; aerul erà așa de limpede încât sunetele parcă izbucneau supt o cupolă de cristal.",
    "Tăceau. Bătrânul deodată se închisese, și părea că stă la pândă spionând pe maior, ca să înlăture în orice clipă un răspuns și chiar o întrebare... Maiorul simțea că nu va putea să câștige pe bătrân împotriva Măriei, și înțelegea că lucrul așa trebue să fie. Cercà să stăpânească pornirea obișnuită de supărare, cercà să vorbească, să pară vesel.",
    "Grăiau despre lucruri indiferente. Stahu căuta să pue în curent pe bătrân cu politica târgului, cu istoria feluritelor fețe simandicoase pe care le întâlneau...",
    "La o răspântie de drum, deodată maiorul își ridică brațele în sus și prinse a striga:",
    "«Aha! iaca și socru! iaca și cuconu' Vasilică Popazu!...»",
    "Popazu căuta parcă să se strecoare repede pe lângă zid, într’o uliță dosnică. Dar la răcnetul lui Stahu se opri, își întoarse gâtul lung și subțire în gulerul prea larg al cămășii, și o mirare mare, amestecată cu un zâmbet de bucurie nespusă, se zugrăvi pe obrazul lui cu barbă rară. Intinse bra- țele-i osoase, se apropie de cei doi tovarăși, cuprinse cu amândoo manile dreapta lui Stahu, cu amândoo mânile scutură și mâna bătrânului Dumbravă, și avea un glas plin de dulceață:",
    "«Ce bucurie mare! ce fericire! începù el pe un ton tainic parcă, din gâtlej. Trebue să mulțămesc lui Dumnezeu pentru întâlnirea aceasta...— Ce mai faci, tată? urmă el întorcându-se spre bătrânul Dumbravă... Nu ne-am văzut de un secol... Iaca, mă duceam și eu degrabă spre casă... Am cam întârziat cu masa... Dumneavoastră ați mâncat?",
    "— O-ho! dumneata să fii sănătos, răspunse maiorul, și-am băut un vinișor pervai!...",
    "— Așa? bun!... zise cu bunătate Popazu înghițând parcă ceva. Credeam să vă poftesc la mine. — Știi, nu ne-am văzut demult... Mai stăm de vorbă, mai spunem una, alta... Da’ Maria ce face?...",
    "— Bine...",
    "— Da’ dumneata, ginere, ce mai faci? tot așa? grăi deodată tare Matei Dumbravă.",
    "— Eu? suspină cuconu’ Vasilică cu un zâmbet blajin; eu?... bine... bine... cum dă Dumnezeu... știi mata... Când vrea Dumnezeu— toate-s bune... da’ când nu vra, apoi poți să faci orice, degeaba... Dar drept să vă spun, îmi pare rău că ați stat la masă. V’ași fi poftit la mine...",
    "— Cum zici? strigă râzând maiorul. Ia mai spune odată, că-s în stare să primesc poftirea... Vorba ceia: doo mâncări nu strică... Ce te mai faci, socrule?... Dupăce ai aflat că am stat la masă, acuma te faci a ne pofti și nu știu ce... da’ lasă, că ne’ cunoaștem noi...",
    "- Vai! da’ cum se poate, dragă, să spui una ca asta?... Da’ eu cu toată inima, cu toată dragostea... Doar mă cunoașteți... știu eu că șăguești... (Și începù a râde de odată tare, cu privirile fixe}.",
    "— Și vra să zică o duci foarte bine!...» măi iar dintr’odată, fără să zâmbească, răzășul.",
    "Coconu Vasilică își opri râsul, îi rămaseră numai buzele întinse într’un zâmbet stânjenit..",
    "«Da... bine... binișor....",
    "— Da’ casele fetei ce mai fac?... întrebă iar, cu nepăsare, bătrânul....",
    "-- Cum? cine?... a da... casele!... Bine... Poate știi, noi ne-am împăcat... am făcut așa, un aranjament... Trebue să știi dumneata, tată... Știi foarte bine... (Și iar începù a râde...",
    "— Un aranjament? eu n’am știut nimica... Casele celea cu munca mea, cu banii mei sunt clădite... și aș vrea să știu și eu ce mai fac...",
    "— Bine!... se grăbi să răspundă cuconu' Vasilică... Da’ ce bucurie am că ne-am întâlnit!... Numai de un lucru îmi pare rău... Da’ nu face nimic, cu altă împrejurare... Acuma mă grăbesc și eu, mă așteaptă acasă cu masa... Să ne vedem cu bine... cu dragoste... Cred că ne vedem și mai târziu: mai stăm de vorbă... Tare m’am bucurat!. .»",
    "Și cuconu' Vasilică, plin de prietinie, strânse cu doo mâni dreapta lui Stahu și a bătrânului, se închină pe jumătate cătră ei, cu capu-i mic, cu gâtu-i subțire și cu cravata mânată spre ureche, pe gulerul cel larg; și se grăbi să ocolească colțul, cu pașii iuți, pe tălpile picioarelor, fără să bocănească cu călcăile.",
    "Bătrânul Dumbravă mai stătu puțin in loc, cu sprâncenele ușor încruntate, privindu-l cum se duce. Apoi oftă odată adânc, parcă gemu.",
    "«Acesta mi-a fost ginere... a ținut pe Aglaia mea... zise el încet, cu dinții strânși:",
    "— A! e un om neprețuit! răspunse râzând maiorul.",
    "Merseră un timp în tăcere. Pe urmă deodată bătrânul întrebă, fără să privească la maior.",
    "«Te rog, un lucru să-mi spui, ginere... Cu casele cum a fost ? N’ai vrut dumneata să le iei ?",
    "— Cum ? Nu. Mi-a cerut el mie acest sacrificiu, altfel se arătà greoiu. Se tânguià într’una : nevoi și năcazuri... Că altfel nu se poate, că și fata așa voește... că vrea să lase surorilor ei mai mici acase... A ! e vulpe bătrână cuconu' Vasilică... Și până ce n’am făgăduit formal, n’a fost chip... S’au făcut și acte...",
    "- Hm! gemu adânc bătrânul. Casa ceia, domnule, am muncit-o în tinerețele mele... Am vrut să fac un cuib copilei care s’a dus... Și eu și bătrâna mea ne-am străduit, ș’am adunat, ș’am făcut un lucru frumos și gospodăresc... Acu socoteam să rămâe nepoatei. Mult am stat și m’am gândit : cum se poate să pue străinul mâna pe ea ? Asta nu se poate !..",
    "— Adevărat!» zise Stahu, ca să spue ceva. Dar întorcându-și privirile spre bătrân, rămase uimit, — așa-i erà de neguroasă fața și de amenințător ochiul. Ar fi vrut să facă o glumă, să aducă o rază pe obrazul acela trist, dar parcă-și simți secat isvorul glumelor... Și bătrânul pășeà tăcut și gânditor lângă dânsul.",
    "Așa intrară la cofetăria lui lozef. O găsiră goală. Un singur om, mititel, încovoiat din șele, ședea pe un scaun plecat asupra unei cafele și-și plimbă ochii pânditori în toate părțile, și pe deasupra meselor. Aveà doi ochi mici, negri și sfredelitori.",
    "«Cine-i acesta? se întreabă cu mirare cu glas scăzut, maiorul. Ce caută aici?.. Trebue să fie străin...",
    "— Cine ?..",
    "— Cel de colo, cu cafeaua...",
    "— A, omușorul de colo ? vorbi încet bătrânul. Eu mă gândeam la Popazu...»",
    "Bătrânul se întoarse tăcut acasă. Abia răspundea cu gândul dus lui Stahu. In mintea lui se întorsese o parte din viața din trecut de pe când trăia «bunicuța» Magdalina, și Aglaia, așa de blajină și așa de frumoasă... Și Popazu — care tot așa erà și pe atunci, cu zâmbet tot așa de dulce, cu ochi tot așa de miloși, cu vorba tot așa de învăluitoare și de prietinească...",
    "«La ce te gândești, moșule? îl întrebă într’un timp Stahu.",
    "— Am o rană veche, care mă doare...» răspunse cu glas înăbușit bunicul Matei."
  ],
  "12": [
    "Dar ziua aceia erà pesemne bogată în întâlniri și oaspeți. Abia ajunseră acasă, abia schimbară câteva cuvinte cu Maria, și se mai înseninară amândoi, și bătrânul și Stahu, — abia primi veste grabnică madama Palaghia pentru doo cafele, — și Calistru se înfățișă și dădù de știre cu oarecare taină că a venit boerul dela Plopeni.",
    "Stahu tresări de pe scaunul lui și se re pezi spre ușă :",
    "«A! lorgu Voinea! strigă el. Poftește-l aici. Mișcă mai repede, Calistrule!... — E un băiat tare bun...» adăogi maiorul întorcându-se spre bătrânul Dumbravă... Și deschise ușa.Intră repede, în strae de catifea gălbie, cu botfori și cu pălărie moale, lorgu Voinea.",
    "«Bucuroși de oaspeți? întrebă el. Am venit la târg și m’am gândit să mă abat și pe la dumneavoastră... Cred că nu vă supărați că nu sunt în mănuși și’n redingotă...",
    "— Nu ți-i rușine? strigă Stahu strângându-i mâna. Mai încap vorbe de acestea între prietini ?..»",
    "Stătu puțin gândindu-se. Apoi se repezi și deschise ușa și începu a strigă !",
    "«Calistrule! măi Calistrule ! du-te și dă ordin madamei Palaghia: încă o cafea!.. Și poftește pe cuconița...»",
    "Apoi începù a-și frecà mânile cu mulțămire. Dar iar își aduse aminte de ceva, și se plesni peste frunte. Bătrânul Matei se ridicase în picioare de pe scaunul lui, și Voinea așteptà și el.",
    "«Stăi! stăi! strigă maiorul. Uitasem că nu vă cunoașteți. Și doar sunteți vecini!.. Moșule! nu cunoști pe Iorgu Voinea, dela Plopeni ?... Cum se poate să nu vă cunoașteți ? Nici tu, Iorgule, nu cunoști pe bunicul nevestei mele?...",
    "— Ba acu-l cunosc... grăi vesel Voinea scuturând mâna bătrânului... Chiar voiam să cunosc pe domnu’ Dumbravă... Dela mine și până la dumneata nu-i decât o fugă de cal... De știut te știam : despre oamenii vrednici se duce vestea»...",
    "Bătrânul fù deodată măgulit, și râsul deschis al lui Voinea îl câștigă.",
    "Zâmbi cu prietenie și zise :",
    "«Eu am cunoscut pe tatăl dumitale ; am avut pe vremuri câteva afaceri... Ș’am trăit noi bine cu cuconu’ Panaite, Dumnezeu să-l erte...",
    "— Ai cunoscut și pe tata ! atunci ești om vechiu... zise Voinea.",
    "— Firește —vechiu... răspunse bătrânul... Pe vremea aceia dumneata erai un puișor de om numai...»",
    "Voinea simți o undă de căldură dulce în piept, la vorba asta care-i aducea aminte de trecut, de lumina de altădată. Amintirile din copilărie sunt totdeauna un liman ferice: o insulă a florilor.",
    "Începură a vorbi, întâiu de timp si de holde, pe urmă maiorul amestecă în sfat câte-va întâmplări și glume de-ale lui; iarăși era bine dispus, vorbeà tare, din gâtlej, și potcoava din frunte i se înflăcăra. Apoi deodată se opri. Zise :",
    "«Da’ Maria de ce nu vine? Și privi țintă spre bătrân... Cozonacii, păștile, oole roșii! adăogi el tare, râzând. Ia să mă duc și s’o aduc...»",
    "Eși. Voinea’n urma lui întrebă deodată pe bătrân ;",
    "«Da’ albinele ce-ți fac, domnule Dumbravă... Mi-a vorbit odată madam Stahu despre prisaca dumitale. »",
    "Bătrânul parcă se înalță în scaun și prinse a lămuri lui Voinea toate afacerile muștelor lui: asta-i erà patima cea mare; fără asta el nici nu înțelegea viața !",
    "«Și dumnitale iți place stupăria ?...",
    "— A, da, îmi place tare... îmi aduc și eu știubee... Ș’am să le rog să-mi fii dascăl pentru început...» Iar bătrânul, cu un zâmbet de bunătate și de fericire, începu să-i deà sfaturi și să-i lămurească în același timp cum își întocmise și cum își îngrijea el de-atâția ani de prisaca lui...",
    "Voinea îl ascultà cu gândul dus aiurea. Vorba aceasta cu albinele o stârnise mai mult ca să facă plăcere bătrânului; dar mintea lui nu erà atentă la asta, ci erà necontenit fulgerată de un gând neliniștitor. Dintr’odată, dimineața, în ajunul acesta al învierii, se simțise singur în casele lui dela Plopeni, singur și trist... Dintr’odată i se păru viața mai searbădă și mai fără rost decât totdeauna. Și’n același timp îi răsări în minte un gând și ’n suflet o dorință : să se repeadă până la târg, să vadă pe Maria Stahu.",
    "Dorința venise ca un fulger. Dădù repede porunci, se sui in trăsură și îndemnă pc vizitiu să grăbească caii. Dar ajuns la târg stătù la îndoiala: pe urmă o teamă ciudată îl cotropi. Intră într’o locantă; după ce mâncă, eși și rătăci la întâmplare pe străzi... Stăpân nu mai erà pe el. Se gândea: Bine, la Stahu se poate duce, pe Maria o va vedea : în aceasta nu este nici o vină... Dar in gândul",
    "ce-i fulgerà mintea se mai adăugise ceva, un sâmbure de hotărire... Și de aceia sfiala îl cuprinsese, și stà la îndoială: erà în el un îndemn tainic, să facă ceva, să zică ceva, să arate prin ceva Măriei că’n el primăvara a adus o schimbare, că a înflorit în el pentru dânsa floarea cea veșnică...",
    "Și la urmă nu mai putu răbdà. Intra la Stahu. I se părù ciudat că vede pe maior zâmbind și primindu-l așa de bine. Avù un fel de bucurie văzând pe bunicul Mariei — pe bunicul aceleia pentru care încercà o dulce simțire...",
    "Că maiorul îl socoteà prietin, că față de această prietenie el avea o datorie, — acuma Iorgu Voinea nu se mai gândeà. Se gândise o zi întreagă și se găsise vinovat, iar la urmă o pornire neânvinsă îl mânase intr’acoace... Toate scrupulele căzuseră. Și nu numai că venise ; dar strânsese mâna cu tărie și zâmbise ca niciodată lui Stahu, și-i spusese vorbe bune; iar în fața bătrânului în fiece clipă parcă-i venea să rostească o frază plăcută, o lingușire ușoara...",
    "«De unde a năvălit în mine fățărnicia aceasta ?...» se întrebă el și zâmbea, pe când bătrânul îi vorbea de albine. Și’n piept îi creștea neliniștea și gândul fix îl îndemnà cătră acel ceva, pe care negreșit trebuia să-l îndeplinească în ziua aceia...",
    "Pieptul i se încălzi tare. In sală se auzeà glasul gălăgios al lui Stahu. Ușa se deschise, și intr’o rochie simplă, intră Maria, pieptănată lins, palidă și cu ochii mari, așa cum o văzuse el în unele nopți de nesomn. O clipă i se împainjeniră ochii...",
    "Apoi Maria se apropie de el, îi întinse mâna. Maiorui zâmbea în prag. Bunicul Matei zâmbeà alăturea, cu ochii ațintiti la fetița lui...",
    "Acu o vedea bine, limpede, lângă dânsul. Și dintr’odală își închipui că are o datorie căiră sine însuși ; că ar fi o umilire să deă înapoi. Era om care punea preț pe mândrie, se socotea mai deosebit decât alți muritori și privea în juru-i cu sprânceana încruntată...",
    "«Am să-i țin mâna într’amea mai mult...» își zise el cu inima bătând.",
    "Și simți în tot trupul strecurându-i-se o căldură dulce când mâna Măriei se lăsă într’a lui. Se plecă spre mâna aceia albă și mică și o sărută încet. Apoi o strânse ușor, o mai ținu o clipă, și înfiorarea de căldură parcă crescu, cu o săgeată de suferință.",
    "In clipa următoare iar i se puse un painjeniș înaintea privirilor. — O clipă. începù a râde și întrebă tare, privind spre maior:",
    "«Bucuroși de oaspeți, madam Stahu?...»",
    "Aveà în râs ceva nefiresc, el singur simți aceasta, și parcă se trezi din amețeală. Maria îl privi o clipă fără să zâmbească, apoi ii zise :",
    "«Bucuroși, cum nu. Când vii la noi, totdeauna ne faci plăcere...»",
    "El își întoarse privirile spre ea ; parcă se așteptà să înțeleagă ceva din privirea aceia...",
    "Insfârșit ceia ce-și pusese în gând — săvârșise ; se simțea oare-cum mulțămit. Apoi se gândi că pentru un om care a săvârșit asemenea îndrăzneală, râsul e ceva nepotrivit. Iși încruntă ușor ochii, și prinse a vorbi foarte serios despre lucruri fără însemnătate..."
  ],
  "13": [
    "Maiorul a intrat în seara aceia bine dispus în odaia lui. Venirea bătrânului Dumbravă, o lui lorgu Voinea, îl înfierbântaseră. După cafeaua poruncită madamei Palaghia, Calistru adusese o leacă de vin bun, și Stahu își dorise și lui, dorise și altora, toate fericirile. Vorbise mult cu glasul lui răgușit și iar își adusese aminte de istoria cu vânătoarea de rațe și cu «văru-său prefectul».",
    "Apoi cătră seară Voinea nu voise să ma stea: plecase, cu toate protestările maiorului. Parcă avea ceva Voinea, o neliniște, o grijă mare. Maiorul chiar îl luase puțin la vale: «O fi fiind ceva la mijloc, Iorgule... O păreche de ochi negrii...»",
    "«Asta trebue să fie... se gândeà Stahu dezbrăcâdu-se domol... Când i-am spus asta, nici n’a râs, nici nimica; s’a întors deodată spre mine, parcă l-ași fi apucat pe neașteptate de braț...»",
    "Pe urmă maiorul începù a se gândi la Maria. O însuflețire neașteptată avusese toată ființa ei. Nu vorbise, nu râsese mult, însă tremurà ceva vesel în ea, ca o lumină. Asta o simțise el așa, ca ceva vag, cum simțești afară soarele, dintr’o odae întunecoasă. Schimbarea asta o adusese în casă răzășul cel bătrân. «Detreabă om! și ține mult la Maria; atâta urmaș mai are...»",
    "Cum stà pe scaun, lângă lumânarea aprinsă pe măsuța de noapte, descheindu-și pe pipăite manșetele, deodată rămase neclintit. Un gând care-l cercase în răstimpuri peste zi se deșteptă iar. Se ridică hotărât în picioare, își trase repede surtucul pe mânici, și eși din odaia lui în vârful degetelor. In odăi era tăcere; în sală erà cam răcoare; Stahu își simți inima bătând.",
    "Puse hotărât mâna pe clampa dela odaia Mariei. Când deschise ușa îl învălui lumina lină a lămpii. Se opri în prag. Parcă nu se așteptà la lumină. Maria nu dormea; stà in jâlțul ei obișnuit și citea. Stahu închise cu grijă ușa în urma lui și înaintă zâmbind spre Maria.",
    "«Știam că ai să vii...» zise ea deodată, privindu-l drept și lăsându-și cartea pe genunchi. Maiorul se opri.",
    "«Marioară, vorbi el încet, și in obraz ii năvăli sângele. Astăzi te-am văzut înseninată... și împăcată... Așa de bine-ți ședea, și erai așa de frumoasă...»",
    "Maria se ridică în picioare, cu ochii lucind. Grăi cu hotărâre.",
    "«Tudore.. lasă-mă singură... De-atâtea ori ai intrat aici, și eu m’am supus, ca o roabă. Am fost o ființă neștiutoare. Acuma știi că am dreptul să fiu stăpână pe mine... Vreau să fiu stăpână... Vreau să dorm singură!... Asta trebuia s’o înțelegi de mai multă vreme. Acuma ți-o spun eu...»",
    "Ca o suflare de spaimă tremură în glasul ei. Stahu simți că se dărâmă ceva în el. De-atâta vreme, de când trăia cu ființa aceasta, supt același acoperiș, își închipuia că o cunoaște. Bănuise până acuma un caprițiu, ceva trecător, — și asta îl îndurerase destul. Dar acuma ceva nebănuit se ridică înainte-i. Pe femeia lui n’o cunoștea. Stà înaintea lui o ființă străină.",
    "«Cum? ce este? strigă el deodată, cu sângele zvâcnind în tâmple. Ce s’a întâmplat? Nu ești nevasta mea? N’am drept asupra ta? Ce fel de vorbă-i asta? Cine a pus la cale istoria asta? Eu sunt stăpân aici!... Te-am întrebat de-atâtea ori, ce este? Ce sânt eu? Iți sunt străin?... Eu sunt bărbatul tău !...»",
    "Se opri gâfâind.",
    "«Tudore, grăi Maria tremurând, nu strigà... Aude bunicul... Ascultă-mă. Mă vezi că sunt tulburată, că tremur, dar hotârârea pe care-am luat-o o țin, chiar dacă ași muri! Am tăcut și am răbdat atâta vreme. Cei de-acasa m’au dat unui om pe care nu-l cunoșteam, m’au vândut! Acuma văd că n’am nimic pentru omul acela! văd că mi-i străin... Și vreau să fiu stăpână pe sufletul meu și pe trupul meu... Dacă ești om. trebue să mă înțelegi!...",
    "— Cum? ce este? ce spui? gemù maiorul cu mintea rătăcită parcă. Nu ești tu femeia mea, legiuită?... Când te-am luat, n’ai avut minte? nu te-ai gândit? n’ai judecat? Ce fel de vorbă-i asta?...",
    "— Nu, nici n’am avut minte, nici n’am judecat... zise Maria încet... Acuma ți-am spus ce-aveam de spus... in astă scară știam că ai să vii și m’am hotărit...",
    "— Bine dar ce-o să faci? cum așa? unde-o s’ajungem? strigă maiorul scos din fire.",
    "— Nu știu!..» răspunse Maria.",
    "O clipită urmă tăcere între ei. Maria se lăsase în scaun și avea răsuflări scurte, pripite. Ca o slăbiciune o cuprinsese după silința grozavă pe care o pusese ca să vorbească.",
    "«Poate iubești pe cineva!» strigă deodată Stahu.",
    "Maria nu răspunse.",
    "«Nu se poate! nu se poate!... urmă maiorul. Ochii deodată i se rătăciră. Avu un gemăt scurt, un fel de țipăt de mânie, înăbușit. Se repezi la Maria și o cuprinse în brațe.",
    "«Nu te atinge de mine! nu mă atinge! strigă ea zbătându-se. Lasă-mă... lasă-mă!...»",
    "Dar el o cuprinsese strâns, parcă o zugrumà; gâfâià repede și voia s’o sărute.",
    "Ea erà zguduită ca de friguri și țipà chinuit:",
    "«Lasă-mă! te urăsc! te disprețuesc!... lasă-mă!...»",
    "Și gemătul ei erà chinuit, prelung și înăbușit; apoi se ascuți mânios. Se zbăteă cu disperare, cu șilinți nemărginite în brațele bărbatului. Pe urmă deodată un hohot nestăpânit. nebun, un hohot de râs amestecat cu plâns izbucni; brațele-i căzură în jos, tot trupul i se dărâmă, parcă un jungher i-ar fi străpuns inima...",
    "Și când Stahu se ridică suflând și pufnind cu sălbătăcie, ea rămase zdrobită la locul ei. își ridică mânile, își acoperi ochii cu palmele, și începù a plânge cu sughițuri. Lacrimi amare năvăleau și-i frigieau obrajii.",
    "Cu cele din urmă silinți respinse pe Stahu, care voia să-i ia o mână, să i-o sărute. El se învârtea acum în jurul ei, cerca să zâmbească, cercă să râdă. încercă s’o cheme pe nume:",
    "«Marioară...» Și-i tremurà glasul.",
    "Trupul ei fu zguduit deodată, tresări ca supt o împunsătură.",
    "«Du-te! strigă ea descoperindu-și obraji și prvindu-l cu sălbătăcie. Eși! lasă-măl...»",
    "Și iarăși începu să-i scuture mădularele un plâns disperat...",
    "Stahu mai stărui puțin în odaie, apoi eși, în sală se opri; ascultă un timp plângerea înceată, necontenită, un bocet de moarte parcă, și i se strânse și lui inima. Apoi trecu în odaia lui.",
    "Iar în urma-i Maria rămase plângând multă vreme supt lampa liniștită. Ii curgeau fără contenire lacrimile. Parcă-i murise năprasnic o ființă dragă."
  ],
  "14": [
    "Dimineața, bătrânul Matei Dumbravă, cum văzu pe Maria, o întrebă cu grijă:",
    "«Ce ai tu, Marioară dragă?... Ești galbănă la obraz, cum e turta de ceară... Ești bolnavă?-..",
    "— Mă simt slabă, bunicule... mă doare capul... zise ea cu glas trist, și ochii i se umeziră...",
    "— Nu cumva e-o suferință cu bucurie ? grăi bătrânul cu un zâmbet șiret.",
    "— Nu! nu! răspunse Maria repede, c’o înfiorare de groază. Și’ndată adăogi, apropiindu-se de bătrân: Bunicule dragă, tare sunt supărată... Ași voi parcă să nu mai trăesc...»",
    "Parcă voia să plângă; dar se stăpâni c’o silință mare, își plecă fruntea pe umărul bunicului și rămase așa...",
    "«Iți aduci aminte, bunicule, când eram o copiliță curată și nevinovată, fără grijă și fără dureri mari, și tu mă sărutai pe frunte și-mi puneai între degete un fagure de miere... Ca lamura aceia a florilor erà sufletul meu... dar acuma-i amar... amar ca fierea!...»",
    "Nu-și putu stăpâni un suspin.",
    "Rămase așa un timp; apoi se ridică în picioare. își căută jacheta, și pălăria și se pregăti de plecare.",
    "«Unde te duci așa de dimineață?",
    "— Mă reped până la o prietină, dar mă întorc îndată; nu te teme, că nu te fac s’aștepți...»",
    "Eși repede, trecu aproape în fugă prin ogradă. Iar bătrânul rămase îngrijorat în locul lui.",
    "«Ce să fie între ei? ce să fie aici în casa asta? se întrebă ei. Trebue să fie în sufletul fetei un zbucium mare. Altfel cum? căci mai sunt femei care nu-și iubesc bărbații și cu toate acestea se împacă cu soarta lor».",
    "Apoi prin mintea bătrânului trecu o icoană fugară din ziua din ajun.",
    "«Băiatul acela de eri, se gândi el, feciorul lui Panaite Voinea... Parcă se uità prea lung și prea cidat la fată... La dânsa însă n’am văzut nimic.... Nu se poate, ea e curată și cinstită, samană cu maică-sa... Trebuie s’o sfătuesc, trebue să-i spun să îngădue, să rabde... Așa a răbdat și maică-sa... A răbdat până la mormânt... Să rabde ș’aceasta pân’atunci?...»",
    "Bătrânul oftă în singurătatea odăii.",
    "«Nu trebue să rabde! șopti el deodată.",
    "Păcat de sufletul ei...»",
    "Ș’o înduioșare îi cuprinse gândindu-se la jalea de altă dată a bătrânii lui Magdalina și la durerea tăcută a Aglaei, fata lui cea fără de noroc. Scene din trecut se întorceau în mintea lui. Iși aminti și de moartea fetei, de îngroparea ei și de Popazu care-și flutura o batistă și părea nemângâiat... Dar ochii aceia vicleni, cum cercetau, cum pândeau, cu toate că se învăluiau în lacrimi!... «Atâta fată mi-a mai rămas, șopti în sine-și, nu se poate s’o pierd și pe asta...»",
    "Și fără voe se ridica într’însul ca un val mânia veche împotriva lui Popazu; și nu numai în potriva lui Popazu, ci și pe maior parcă-l vedea înainte-i și-l privea amenințător.",
    "In vremea asta Maria ajungea grăbită la Ana Hrisanti. li eși o ordonață înainte.",
    "«Acasă cuconița?",
    "Acasă. Abia acù s’a sculat...»",
    "Maria vroia să spue, să mai întrebe ceva, dar la un geam, alături, cineva începu a bate repede. Ea se încovoie puțin și privi: zări pe Ana, care-i făcea semne prietinești de chemare cu mâna și cu capul..",
    "Pătrunse înlăuntru. Nevasta generalului îi eși înainte, grasă și greoae ca totdeauna, o cuprinse în brațe, o sărută și o trase după sine în odae.",
    "«Draga mea... zise ea, repede, așezând pe Maria lângă dânsa, pe canapea; dacă ți-oiu spune ceva, n’ai să mă crezi... Știi că astă noapte te-am visat?... Te-am visat, da... Parcă erà o vreme de ploae... și tu stăteai pe-o margine de apă, și eu dincoace... și strigai la mine să-ți trimet o luntre ca să treci...",
    "— Ai avut visul acesta? întrebă Maria, și părù mirată.",
    "— Da, închipue-ți. Ei, dar nu mi-ai spus ce faci... Bine, soro, eu acu văd; ce ai? parcă te-ai sculat depe boală... Unde-i mâna?.. Adă mâna’ncoace... Ești rece. Ce s’a întâmplat?...»",
    "Ana scotea strigăte ascuțite, pline de uimire, se plecă asupra prietinei ei, o pipăia iar buzele Măriei deodată începură să tremure; ochii i se umplură de lacrimi.",
    "«Ce-i, drăguță, pentru numele lui Dumnezeu! s’a întâmplat o nenorocire?. Ești palidă ca o moartă!...»",
    "Sări dela locul ei, trecu săltat pe covoarele moi, până la divanul ei larg și nalt apoi până la măsuța de dinaintea oglinzii uriașe de toaletă încărcată cu tot felul de pomezi. ape și parfumuri; se întoarse cu un flaconaș pe care-l destupă repede, și un miros ascuțit se răspândi în toată odaia.",
    "«Trage pe nas... miroase tare, drăguță, că are să-ți facă bine...»",
    "Maria începu a zâmbi cu durere și-și feri domol capul. Grăi, cu glas moale:",
    "«Nu-i nevoie... nu mi-i bolnav trupul...»",
    "Urmă un răstimp de tăcere. Ana se întoarsc până la oglindă și puse sticluța la locul ei. Apoi se așeză iar lângă Maria privind cu luare aminte, așteptând.",
    "«Mi-i sufletul greu... plin de venin...» murmură cu jale Maria.",
    "Se opri.",
    "«Spune, draga mea, spune ce ai...» o îndemnă cu dragoste Ana.",
    "Maria își întoarse ochii mari, umbriți. Incepù iar :",
    "«Am venit la tine... atâta prietină am... Eri a venit la noi bunicul... I-am spus și lui din durerile mele, el mă înțelege, mă mângâie cu vorba... Dar simt mângâierea lui și numai când se uită la mine... Sunt unele lucruri însă pe care nu i le pot spune lui... Mi-i rușine, mi-i groază să i le spun... Dar nici așa nu le pot ținea în mine, parcă simt că m’ar zdrobi.. Ascuită-mă, nu știu ce se petrece în mine de câtăva vreme... S’a făcut un fel de deșteptare... Abia acuma, precum știi, am început a privi în juru-mi și a înțelege, abia acu ași putea zice ca am început a judeca... Și deșteptându-mă acuma, am văzut că nu poate fi nimic între mine si între bărbatul-meu... nu-l iubesc... Și nu numai că nu-l iubesc, dar mi-i silă de dânsul... Și sunt... sunt unele lucruri între mine și el... pe care le socotesc ca ceva necurat...»",
    "Se opri. Ana ii apucă manile; șopti: «înțeleg ce vrai să spui...» Maria urmă, înfrigurată:",
    "«Parcă acuma, după ce m’au întinat alții, ași voi, să mă simt iar liberă și curata.. Tu trebue să mă înțelegi căci ești femee... Și de luni de zile mă feresc... mă feresc de el... Și ochii lui mă urmăresc, mă fixează, mă pândesc... Ii înțeleg ce vor. li înțeleg la masă, la amiază, îi înțeleg seara... Și parca mă urmărește un animal de pradă! — Și eri așa de bucuroasă eram, că a venit bunicul... Toată copilăria mea parcă se întorsese... îmi simțeam sufletul ușor... Așa mângâiere aveam, încât toate",
    "le-am uitat... Am fost veselă... am fost poate prea veselă... Am schimbat cu Stahu mai multe vorbe decât altădată... Pe urmă, după amiază, a venit pe la noi și Iorgu Voinea... Am stat ș’atunci de vorbă... Și seara am știut că el are să vie la mine... L-am înțeles toată ziua : necontenit m’au țintit ochii lui... Și am vrut să fac o silință grozavă, să-i hotărăsc că nimic nu mai poate fi între mine și dânsul... să-l rog să mă erte, să mă lase în pace.. Ah! cât de dureros lucru! cât de rușinos! S’a zvârlit asupra mea, m’a zdrobit, și-a bătut joc de mine.. .Am crezut că am să mor, de rușine și de disperare... Nu mai pot! învață-mă ce să fac... Trebuie să fug din casa aceia... Acuma-l disprețuesc... Spune tu, ce să fac... Invață-mă, ești singura mea prietină!...»",
    "Cuvintele din urmă izbucniră ca niște țipete. Se opri deodată și-și stăpâni plânsul; numai lacrimi începură să-i curgă încet pe obraji. Privea la Ana Hrisanti cu ochii măriți, ca’n amintirea unei spaime. Apoi își șterse obrajii în neștire, îi conteniră și lacrimile, și rămase cu gândul dus, cu privirile rătăcite.",
    "«Lucrul acesta te-a putut face așa de nenorocită?» întrebă încet Ana.",
    "Maria dădu cu tristețe din cap.",
    "«Ești tânără... vorbi înduioșată nevasta lui Hrisanti, și de-acuma ai să trăiești... Nu te poate nimene sili la nimica... Liberă ești... Du-te dela el, dacă altă scăpare nu-i. Fă ce vrei...» Se opri, zâmbind. «Ești prea simțitoare, de aceia ești așa de nenorocită...»",
    "Se opri iar, apucă mâna dreaptă a Mariei și începù să i-o mângâe.",
    "«Dragă copilă, fii cuminte și liniștește-ie... Am crezut, urmă ea zâmbind, că ți-a murit cineva, când ai intrat așa, zbuciumată, cu vocea plină de lacrimi. Pe urmă am crezut că e vorba de-o dragoste... așa, fulgerătoare...» Se dădu mai aproape de Maria și o cuprinse de mijloc. «Dar ce legătură este între Iorgu Voinea și bărbatu-tău... Acela-i un om tânăr, un băiat subțire și deștept... ce poate să fie între ei doi?...",
    "—  Nu știu daca este prietenie la mijloc... murmură Maria.",
    "—  Atuncea ce a căutat eri la voi?...»",
    "Ana începù a râde încetinel. Maria avu o tresărire ușoară.",
    "«Nu știu...» răspunse ea... Apoi din întunericul minții deodată, pe nesimțite, eși la lumină o impresie, pe care în ajun o primise și n’o băgase în seamă... Deodată i se puse înainte figura serioasă a lui Voinea, cu sprincenele ușor încruntate: parcă simți o strângere de mână mai prelungită ca de obiceiu... Și ochi care altfel o priveau decât in alte dăți... Inima i se ghemui în piept.",
    "«Nu știu... vorbi ea cu glas înăbușit... O vizită obișnuită a fost... Nu-i ceia ce te gândești tu...»",
    "Și parcă voià să strângă în sine, într’o taină de nepătruns, icoana ce i se deșteptase in minte.",
    "«Sufletul tău, draga mea, trece printr’o schimbare, zise Ana... Tu n’ai iubit niciodată. Ai să ajungi și tu acolo unde trebue, ai să iubești ș’ai să fii fericită suferind... Și’n cea mai mare durere de dragoste n’are să-ți fie sufletul așa ca’ntr’o peșteră goală, umedă și rece, cum ți-i acuma... Zădărnicia vieții, ticăloșia vieții, te chinuesc acuma... Am avut și eu clipe de-acestea... Am trăit și eu odată așa ca’ntuneric — și mi se părea că am să mor singură și pustie... pe urmă m’am mângâiat...»",
    "Maria nu-și putea stăpâni un zâmbet ușor:",
    "«Parcă mi-ai da în cărți, așa de frumos îmi spui...»",
    "Ana începu a râde:",
    "«A! dragă, și cărțile au rost în viața unor femei cum suntem noi... Sunt o mângâere... Dacă vrai, poți să-ți caut, să-ți spun soarta citindu-le... Dar pentru ceia ce suferi, și pentru ce te așteaptă, pot acuma să-ți dau deslușiri și fără cărți...»",
    "Și nevasta lui Hrisanti se simțea parca bine, așa lângă o durere tânără; parcă mai întinerea întorcându-se în trecutul ei și aducând pilde pentru împrejurarea de față. Incepu a povesti o întâmplare de dragoste, de demult, c’un băiat tânăr, fără mustață, o ființă pasionată și romantică, se pierdù în amănunte, o înfierbântă amintirea; și Maria o ascultă cu durerile puțintel potolite, legănată ca’n picurările unui dăscântec.",
    "Intr'un târziu, când se despărțiră, Ana o îmbrățișă cu privirile înlăcrimate; iar Maria porni spre casă pe gânduri, palidă, cu mintea tulburată, fără să fi luat vre-o hotărâre."
  ],
  "15": [
    "In liniștea odăilor, pătrunse deodată prin păreți vibrarea clopotului dela Sfântul Gheorghe, și cuconu’  Vasilică Popazu ridică fruntea, își potrivi favoritele și mări lumina lămpii. Incepu să tușească, cași’cum abia acum ar fi dobândit învoire pentru asta, și deschise grăbit ușa care dà într’un iatac, alături.",
    "«Ce fel de vorbă, frate? strigă el. N’ați auzit clopotul?...»",
    "Lumina lămpii, pătrunzând în odăița strâmtă, descoperi pe cele doo fete ale lui coconu’ Vasile. Rușinate parcă, Lucreția și Minodora începură să se foiască. Se ridicară apoi în capul oaselor la marginea patului și prinseră a se freca la ochi.",
    "«Hai, hai, dădù îndemn cuconu’ Vasilică să nu mă faceți să întârzii ca anul trecut...»",
    "Tocmai atunci se auzi și glasul cucoanei Safta, alături de Popazu :",
    "«Ei, ce stați așa? încă nu v’ați dus?»",
    "Coconu' Vasilică tresări. Nici nu simțise intrarea nevestei. Iar cucoana Safta, cu fața aprinsă de dogoarea cuptorului, cu mânicile suflecate, dădù năvală spre domnișoare. Glasul ei repede umplu îndată încăperile. Și bărbatul și fetele începură a se mișcă mai cu vioiciune. Cucoana Safta găsi pălăriile fetelor; ea găsi într’o clipă bastonul prăpădit al lui cuconu' Vasilică, găsi și lumânările de ceară curată, — și ea-i scoase, vorbind necontenit, în răcoarea nopții de Aprilie.",
    "«Duceți-vă, hai, că altfel n’aveți să găsiți locuri în strane. Să băgați seama, să nu vă picure cineva cu lumânările. Să nu uitați să-mi aduceți nafură. Eu, până ce-ți veni, scot și pasca din cuptor... Supa de găină fierbe la foc...»",
    "Dumneaei vorbeà încă; domnu’ Popazu și fetele se înfundaseră în întuneric. Mergeau tăcuți tustrei, puțin înfiorați de răceală după ațipirea care-i cuprinsese. Cerul, sus, erà plin de flăcările stelelor. Clopotul băteă adânc, apoi împrăștia în liniștea orașului tremurări melodioase. Fetele, subțirele, mergeau înainte, repegior. Câte-un felinar aruncà o lucire pe obrazurile lor albe. Cuconu’ Vasilică Popazu în paltonu-i lung ca un laibăr, cu pălăria tare îndesată până la ceafă și până la urechi, făcea pași mari în urma odraslelor lui și ’n luminile fugare ale drumului, fața lui cu pielea arsă descoperea obișnuita-i îngândurare. (Toată viața stătuse cufundat parcă în gânduri grele cuconu’ Vasilică Popazu.",
    "Inșirându-se după nenumărate umbre tăcute, tustrei intrară în țintirimul vechiu al bisericii. Apoi, supt bolta de piatră, îi izbi dintr’odată căldura mulțimii. In policandre ardeau făcliile; cetanii și cântări sunau. Cuconu’ Vasilică își împingea încet, pe la spate, fețile subțirele și se plecà domol peste capetele oamenilor, zâmbind cu dulceață.",
    "«Faceți loc, vă rog... numai oleacă... fiți buni...»",
    "Și oamenii își înălțau ochii spre favoritele lui cărunte și se dădeau încet, cu greutate, la o patre. In urma fetelor, prin înghesuiala cumplită, se strecurà și Popazu. Când ajunse lângă strane, aproape de scaunul episcoplui, răsuflă greu și începu să-și șteargă obrazul cu o basma mare, roșie. După aceia prinse a se ploconi repede, cu un zâmbet blajin cătră toți boerii cunoscuți și cătră toate cucoanele. Cu unii prietini de-aproape dădu mâna, întinzând un braț lung peste capetele credincioșilor. Incepu după aceia iar a-și face loc, a se înghesui, cu un zâmbet încremenit pe fața-i gânditoare. Și lângă o strană în care stătea un tânăr, se opri din nou. Ii dădu «sara bună», se grăbi să-i strângă mâna, și, uitându-se spre fete, căută să-și aducă aminte cum îl chiamă. După zece cuvinte schimbate in șoaptă, strecură cuconu’ Vasilică o tânguire despre bătrânețea și durerea lui de picioare, și tânărul ieși cu anevoință din strană, iar cuconu’ Vasilică Popazu se furișă cu iuțeală în locul lui. Trase dinainte-i pe fetiție, foarte mulțămit și oftă, ostenit:",
    "«Ce tânăr cumsecade!...» Și căută să-și aducă aminte cum îl chiamă. Îl privi, îl pândi când își întoarse ochii și-i zâmbi cu dragoste, apoi rămase gânditor în locul lui cu coatele pe marginile stranei, cu manile împreunate pe piept.",
    "Începù a privi peste capetele oamenilor. Vedeà pe unul, vedeà pe altul, oameni din vremea lui. Vedeà și tineri, foarte mulți necunoscuți, cei mai mulți poate «licențiați», și privindu-i aveà parcă o sfială și o strângere de inimă. Se gândea: «In ziua de azi băeții aceștia cer zestre multă...» In urechi îi intrau neânțeles cântările slujbei sfinte, prin fremătul nedeslușit de șoapte și de mișcări ale mulțimei.— Stà cu lumânarea în mână și așteptà să treacă vremea, ca în toți anii. Dumnealui nu venea la biserică decât odată în an: la înviere. Așa erà el desprins din tinerețe: odată pe an, la Înviere. Duminicile și’n sărbători n’aveà vreme. «Sufletul omului e cea mai bună biserică...— zicea el cătră prieteni. Eu vin odată și bine».",
    "Cuconu’ Vasilică, aducându-și aminte de vorba asta’ dădu cu mulțămire din cap și zâmbi cătră necunoscuții din juru-i. — Apoi deodată, fără să știe cum, băgă de seamă că din a doua strană la dreapta lui îl privește cuconu’ Neculai Ghițescu, un bătrân scurt, gros, cu desăvârșire chel. Incepură",
    "îndată a șopti pe la spatele omului care stà între ei.— După ce se întrebară de sănătate și de grădini, după ce-și amintiră de niște «Invieri» vechi la care intraseră cu lună și de la care ieșiră cu viscol, cuconu’ Vasilică păru iar mulțămit și prinse a zâmbi la cei din juru-i. Atunci zări într’o strană dimpotrivă și pe bătrânul Dumbravă cu Maria și începù a le face semne de dragoste nemărginită.",
    "Apoi, în alt răstimp, avù o amintire și o mișcare spre cuconu’ Neculai Ghițescu ; dar dintr’odată, brusc, rămase cu ochii pironiți înainte-i și zâmbetul i se șterse de pe față. Căută să se facă mai mic în strana lui; se aplecă spre fete și le întrebă ceva cu vocea schimbată, după aceia, pe furiș parcă, iar își ridică privirile. Un om stătea la trei pași de el. Stătea palid, neclintit, ascultând slujba. Cuconu’ Vasilică îl vedeà în profil. In suflet începură a i se zbate valuri de neliniște, și ochii îi rămaseră cu îndărătnicie pironiți asupra omului.",
    "O spaimă ciudată îl încleșta: ar fi vrut să se facă mic, să se mistuie într’o clipă printre picioarele oamenilor! Ș’odată cu spaima, o mirare dureroasă își făcea loc. — « Ei, cum e cu putință asemenea întâmplare? O viață poate zice că a trăit liniștit, fără zguduiri, căutânduși de nevoi, — ș’acu iată, într’o noapte de înviere, tocmai într’o noapte de înviere, ca un vârtej se iscă din senin... Cum se poate întâmpla una ca asta? Omul care stă aproape de el e feciorul, e Panaite, care a fost un bezmetic ș’un rău în copilărie, care l-a rușinat ani de-arândul, și care pe urmă s’a dus în lume... Ce caută el acma, aicea? Asta-i vorba! Ce caută el aici lângă surorile lui ? lângă tatăl lui? Tocmai acuma când fetele, săracele, trebuie să iasă în lume, tocmai acuma când el are nevoe de mai multă considerație, tocmai acuma și’a găsit să se întoarcă rușinea aceasta, ticăloșia aceasta ? Mai bine murea pe-acolo pe unde a fost, prin toată lumea!.. »",
    "Cuconu’ Vasilică Popazu își șterse fruntea de sudoare. Privi în juru-i. Toată lumea ascultà liniștită o cetanie lungă și monotonă. Fetele stăteau drepte, neclintite, zâmbitoare, fără grijă. Lui îi veni să râdă. In adevăr, potrivirea aceasta, nenorocirea aceasta, erà mai presus decât orice închipuire a lui! își șopteà încet, cu un glas mai mult lăuntric : «Ei, cum se poate una ca asta ? cum e cu putință așa ceva ? »— El îl crezuse mort pe Panaite; de multă vreme nu mai avea nici-o grijă dinspre partea lui.",
    "Și amintiri tulburi i se învălmășeau în minte. Când i-a murit cea dintâi nevastă, Panaite erà de noo ani. Erà un băețel firav, nu tocmai deștept. Și îndărătnic nevoe mare. «Când îi veneau lui hachițile, se gândea cuconu’ Vasilică, nu putea să-i facă nimeni nimic. Se trântea jos, prindea să urle, să se zvârcolească, — de-mi puneam mânile’n cap. Cu școala greu mergea! Nu erà chip să-l atingă un profesor, îndată începeà să țipe și să se zvârcolească. Iar îndată ce-a murit mama lui, n’a mai fost chip să-l mân la învățătură. Se ascundea prin colțuri, suspina și plângea». «Ce ai tu măi băiete, vină-ți în fire, măi băete !» îi zicea cu năduh tatăl, iar băiatul parcă nici n’auzeà. Stà cu ochii în gol — și vedea pe maică-sa moartă : așa își închipuià cuconu’ Vasilică. — L-a lăsat o vreme; a așteptat. —Pe urmă omul s’a însurat, căci aveà nevoie de gospodină. Acuma cucoana Safta de bună erà bună femeie, dar pe drept cuvânt nu puteà înțelege ce caută băiatul acela mare toată ziua prin casă. Școală nu-i? De ce nu se duce la școală ? Nu vrea să se ducă la școală ? Atuncea trebuie dat la o meserie. Ca să steie așa degaba acasă — nu se poate cu nici un chip. Are dreptate nevasta! s’a gândit cuconu’ Vasilică. A luat pe băiat și l-a dus la școală. A urmat el acolo, la școală, doo-trei săptămâni, pe urmă dintr’o- dată, iar s’a tras prin colțuri plângând. Nu— că el nu vrea să se mai ducă la școală ! « De ce nu vrai, măi băiete ? întreba tatăl. — Așa. nu vrau să mă mai duc la școală !» Atuncea și-a eșit din sărite și cucoana Safta. «Apoi bine, frate, așa trebue să asculte un copil de părinți? Asta-i o rușine!» Și cuconu’ Vasilică a luat un băț ș’a tras o bătaie bună lui Panaite. Pe urmă l-a dus la școală. —A trecut o zi— și copilul deodată s’a făcui nevăzut. A fugit! L-a căutat cuconul Vasilică Popazu blăstămând cu amar, și cu greutate mare l-a găsit într’un fund de mahala jucându-se cu niște băeți de Țigani. L-a adus pe sus acasă și s-a înțeles cu cucoana Safta. L’au închis, l-au pus la post, l-au mai bătut. Pe urmă iar l-au trimis la școală. După doo zile, iar a fugit. Acu la găsit la groparul țintirimului: ajutà omului la îngrijirea mormintelor. L-a găsit chiar la mormântul Aglaei. I-a fost mai mare rușinea lui cuconu’ Vasilcă. — Iar l-a luat și l-a dus acasă. Acolo și-a făcut omul datoria și l-a judecat: «Ce ți-i de cap, măi băiete? Ai tu de gând să te faci om cumsecade? Dacă nu vrai să înveți carte, am să te dau la o meserie... Ce ? vrai să te dau la ciubotărie? nu ți-i rușine? Vorbește!...» Dar copilul stă cu capu’n piept, îndărădnic, și nu spunea nici-o vorbă. — Apoi iar l-au pus într’o cămară la post, pe urmă, l-au apucat la bătaie... C’o frânghie udă l-au bătut: l-au făcut negru de vânătăi. Se strânsese mahalaua de-atâta țipet. L-au dat în sfârșit la un ciubotar, — ca doar s’a rușina și s’a întoarce la carte. Degeaba! copilul acela erà făcut spre rușinea lui cuconu’ Vasilică Popazu! A fugit dela ciubotar; a fugit pe urmă dela un fierar; pe urmă dela un croitor; pe urmă a rămas hoinărind așa, pe drumuri, ca un ticălos. L-au mai prins, l-au mai bătut; pe urmă dac’a văzut ș’a văzut, Popazu a zis: «Am copii, am fete. Dacă băiatul se trage spre ticăloșii, ce pot să-i fac? Am să-l alung, am să-l dezmoștenesc.» L-a lăsat în plata Domnului! Pe vremea aceia când încă erau proaspete întâmplările acestea, aproape cu lacrimile istorisea prietinelor lui de-aproape cuconu’ Vasilică; se băteă în piept și cu lacrimi povestea. Acesta erà adevărul; n’aveă nici-o vină cuconu’ Vasilică. El și-a făcut datoria; Dumnezeu i-i martor! — Ș’așa s’a ales un ticălos din copilul acela. A ajuns așa de rău, așa de nemernic, încât umblă ca un câne prin ușile oamenilor, bătut și suduit. Umblà prin măhălăli, căra apă desculț și cu capul gol, — de casa părintească nu s’apropia. Numai din zvon, de departe auzea de el, și se fereà să spue celor de-acasă. Și-l arătau cu degetul oamenii cari știau cine-i; și lui cuconu’ Vasilică îi erà așa de rușine când îl vedeà, câteodată, încât îi venea să intre în pământ.!",
    "Mare năcaz a avut cu acest băiat! Și niciodată n’a înțeles din ce pricină a ajuns la așa ticăloșie.",
    "A auzit apoi că s’a dus în lume. Parcă s’a simțit mai ușurat după aceia. Și chiar afacerele lui, și politica, i-au mers mai bine. In zece ani și-a uitat această durere, și cu banii puși deoparte a putut s ă-și înjghebe câte-ceva... zestre pentru fete... A măritat și pe fata rămasă din căsătoria întâia; pe asta a măritat-o fără zestre, și i-a rămas dela ea, pentru bunătatea lui, casele în care locuia...",
    "«Ș’acuma, băiatul, — ce caută? El il socotea mort. Ce caută? Altă avere dela Aglaia n’a rămas. Băiatul n’are nici-un drept, n’are de ce să mai intre în casa lui. Ce caută el, de ce-a venit în biserica târgului, ca s’asculte Învierea, după doisprezece ani ? Asta-i întreabarea, ce caută? — Și ce s’a ales dintr’însul? Ce-o fi ajuns? Tot derbedeu? tot ticălos ?... Oare are de gând să se întoarcă în casa părintească?...»",
    "Cuconu’ Vasilică Popazu tresări și deschise ochii mari: un murmur răzbatea pe supt bolta bisericii și oamenii începură să aprindă făcliile repede, dela unul la altul. In lumina asta tremurătore, cuconu’ Vasilică își văzu deslușit băiatul: palid ca un mort, cu trupu’ nvălit’ ntr’ un suman rupt...",
    "Oftă greu. Gândi, amărât: Ah! asta-i tot spre rușinea, spre nenorocirea mea ! Ce fac eu? ce-am să fac?",
    "Îi batea inima. Îl cuprinse o amețeală, apoi simți o durere mare la tâmple. In neștire porni cu mulțimea de oameni, în neștire primi anafura; prietinii îi strigau veseli: «Hristos a înviat!» și el răspundea cu glas stins: «Adevărat a înviat!» Nici n’a știut când s’a îndreptat spre pridvor și când a ieșit. Sfertul lunii se ridicase pe cerul curat ș’o adiere aducea mirezme din grădinile înflorite.",
    "«Sa mergem mai repede!» zise el cătră fete. Și porniră, cu făcliile aprinse.",
    "Făcu câțiva pași. Apoi deodată, cașicum ar fi lunecat într’o prăpastie, simți pe feciorul nemernic lângă dânsul. Il ajunsese cu pași ușori, și se alăturase de el, pășea domol alături, ținând la înălțimea peptului luminița tremurătoare. Cuconu’ Vasilică auzi un glas slab, ca de om bolnav:",
    "«Hristos a înviat!»",
    "Iși întoarse gâtul lung și subțire spre străin și abia răspunse, cu silă, înghițind un nod silnic",
    "«Adevărat a înviat!»",
    "Fetele întoarseră capetele. In luminile pâlpâitoare văzură obrazul ca de ceară, un obraz de rob flămând și bătut, văzură sumanul rupt, o păreche de pantaloni ofițerești, și picioarele desculțe. Porniră mai repede: înțeleseră că-i un cerșetor, și-l știau puțin darnic pe tatăl lor. Se simțeau stânjenite, oarecum rușinate... Știau că cuconu’ Vasilică va rosti cuvintele obișnuite: «La muncă, că ești voinic cât un taur!»",
    "Dar. nu, tatăl lor tăceà, și pășea alăturea cu străinul.",
    "«Mă cunoști?» întreabă omul, cu glasu-i bolnav».",
    "Cuconu’ Vasilică nu răspunse.",
    "«De ce nu te uiți spre mine ? întreabă străinul cu blândețe. De doisprezece ani nu m’ai văzut».",
    "Popazu își înceteni pașii; fetele ascultau.",
    "«Eu dela început te-am văzut și te-am cunoscut... zise iar omul. Am vrut să vin să-ți sărut mâna, ca unui tată, dar m’am gândit că poate n’ai să mă cunoști, ș’ai să mă lovești...",
    "— De ce să te lovesc? întreabă, cu glas înăbușit, tatăl.- Așa — cum mă loveai și când eram acasa...»",
    "Omul avea un glas muzical, umilit și bun, — dar fetele se înspăimântară. Deodată înțeleseră un lucru grozav — cașicum o nenorocire se abăteà peste viața lor. Porniră aproape în fugă; gâfâiau; și cuconu’ Vasilică abia se ținea de ele. Făcea pași mari, se simțea amețit, și ca un nebun, la fiecare pas, își punea aceiași întrebare: ce să fac ? ce să fac ?",
    "Luminițile făcliilor pâlpâiau aproape să se stângă, apoi creșteau. Și tuspatru mergeau incovoiați prin noapte. Nu rostiră nici o vorbă pân’acasă. Suiră trei trepte de piatră; intrară intr’un antret, apoi în sufragerie. Fetele se năpustiră undeva, în întunericul odăilor, spre mama lor; cuconu’ Vasilică ridică lumina lămpii, atârnată deasupra tacâmurilor sclipitoare și se trânti pe-un scaun, oftând adânc. Întoarse o privire piezișă spre Panaite, care rămăsese în picioare, aproape de ușă, cu căciula de oaie în stânga și cu făclia aprinsă în dreapta.",
    "Prin casa largă se simțea ca o învăluire de vânt. Se auzeau frânturi de glasuri. Veni ș'un strigăt prelung, ascuțit, un strigăt de mirare nesfârșită; apoi, dintr’odată, cucoana Safta se arătă în prag. Vorbi repede:",
    "«Ce s’a întâmplat, frate? Ce este?»",
    "Cuconu’ Vasilică întoarse spre ea doi ochi trudiți, fără să spuie nimic. Străinul, cum sta, așteptând parcă ceva, lângă ușă, rosti lin, cu glasu-i plin de bunătate:",
    "«Hristos a înviat!»",
    "Cucoana Safta tresări, mânioasă:",
    "«Ce este? ce vrai? ce cauți aici? Cine ești?» Apoi se întoarse spre bărbatu-său: «Ce stai așa, frate? Intreabă-l! Vezi ce-i. Nu-l lăsa să steie aici. Noi avem ale noastre. Masa-i gata. Știu că n’o să stăm cu el până mâne-dimiueață!»",
    "Cuconu’ Vasilică se ridică cât eră dc nalt:",
    "«Te-am cunoscut, zise el cătră fecior. Dar ce cauți aici, în casa mea?",
    "— Am venit să mai văd casa in care a murit mama... zise străinul, încet.",
    "— Bine. Ai văzut-o, du-te...",
    "— Vorbe, vorbe! strigă deodată, supărată, cucoana Safta. De ce ți-ai făcut de cap? De ce-ai plecat așa, bezmetic, prin lume, dacă-ți erà dor de casă?...",
    "--Așa, m’am dus, zise Panaite rar; aveam în mine ca un fel de boală, aveam în mine ceva care",
    "mă alungà parcă de casa părintească... — Tăcù o clipă. — Mie mi-a fost dragă tare mama... șopti el cu durere. Ș’aveam în mine așa, un fel de răutatate, o boală... Odată m’am dus și i-am grijit mormântul, căci nimeni nu se mai îngrijea de mormântul ei... Pe urmă dumneavoastră m’ați asuprit, m’ați bătut... n’ați văzut că erà în mine o suferinjă... Ce puteam să fac? Parcă mi-am dat seamă? M’am dus prin ușile străinilor, după ce m-ați alungat!",
    "— Și pe urmă ce-ai făcut? întrebă cu glas gros cuconu’ Vasilică? Acu ce faci?",
    "--Pe urmă?... pe urmă nani făcut nimica... oftă încet străinul. Am umblat așa, prin lume... Ce puteam să fac?... Eu am fost un băiat bolnav...»",
    "Se opri o clipă; apoi se întoarse cu un zâmbet trudit spre cucoana Safta:",
    "«Eu îmi aduc aminte când mă băteai în cap... Ziceai că-s prost și îndărătnic... Dar eu aveam o boală în mine, care nu mă lăsà liniștit... Numai Maria avea milă de mine...Ce face ea acuma? S’a dus și ea din casa asta?... — Eu am și ducă-se-pe-pustii... rosti el c’o înmlădiere tainică de glas... Ș’apoi acuma am venit să văd casa unde a murit mama... Pe urmă am să mă duc iar în lume... Am să mă întorc poate la mănăstire... Este la munte o mănăstire... Ș’acolo poate am să mă călugăresc...",
    "— Ș’acù ce vrai?... Eu nu-ți mai suni tată... Ai fost un ticălos, te-am alungat!...»",
    "In fața umilinții pribeagului, cuconu’ Vasilică Popazu deodată își câștigase stăpânirea de sine.",
    "« Acu ce vrai ?",
    "— Eu nu vrau nimica... Să nu credeți că vă urăsc... Eu in viața mea n’am făcut nimănui rău... N’am omorât măcar un puiu de găină... Eu ticăloșii n’am făcut... Dar dumneavoastră m’ați bătut și m’ați alungat pentrucă v’am făcut de rușine... Am umblat și eu așa prin lume... Când a avut cineva milă de mine, am mâncat, când m’au batjocorit și m’au alungat, am răbdat.. Acu m’am oploșit la o mănăstire. Acolo vrau să mă întorc. — Iar acu am vrut să văd și casa mea... Dar văd că vă uitați cu ură la mine, văd că voiți să mă alungați... Eu nu v’am făcut nici-un rău... Dac’ar fi trăit maica mea, s’ar fi înduioșat de mine, nu m’ar fi alungat, și poate n’ași fi ajuns așa, un nemernic, ca să umblu prin ușile oamenilor... Măcar spuneți-mi unde-i Maria...»",
    "Lui cuconu’ Vasilică i se părea că visează. Ei, cum s’a putut să aibă în viața lui, el, parte de așa nenorocire, de așa rușine?",
    "«Du-te! du-te! zise el scos din sărite. Du-te în treaba ta! caută-ți de drum! Nu veni să mă amărăști și să mă rușinezi iar... Ieși! ieși! ticălosule! răcni cuconu’ Vasilică întărâtat. Ieși că tu m’ai amărât. Lasă-mă acuma! nu mă mai face iar de rușine!...",
    "--Tată! șopti cu durere străinul. Nu ți-am făcut niciodată rău. Acu-i noaptea învierii... De ce mă alungi? Am așteptat o vorbă bună; pe urmă puteam să mă duc în lumea mea... Eu sunt un om bolnav... Dac’ar fi trăit maica, ași fi murit la casa părintească...",
    "— Nu vezi că-i nebun? zise cu adâncă uimire cucoana Safta. Du-te afară, omule ! Caută-ți de drum.",
    "— Mî duc!» zise omul cu glas trudit. Și eși încet, cu făclia lui tremurătoare.",
    "In urma lui, cuconu’ Vasilică se apucă de cap:",
    "«Ei, cum se poate ? cum se poate să am eu parte de așa nenorocire în viață? mai bine murea din leagăn decât să-l văd așa! Mă face de rușine dacă stă aici, în târg...",
    "— Du-te și inchide poarta! zise cucoana Safta. Eu am s’aduc la masă... Am să chem și pe fete. Nici n’ai ideie cum s’au îngrozit! »",
    "Cucoana Safta porni ca s’aducă supa. Cuconu’ Vasilică ieși să puie lanțul la poartă. — In josul scărilor se opri cu inima strânsă. Făclia lui Panaite ardea la doi pași de el, în întuneric.",
    "«Ce-aștepți? du-te! strigă el asprù.",
    "— Mă duc! șopti feciorul. Numai sa nu mă bateți. Dacă nu vi-i milă de mine, mă duc! Simt eu că pe cale are să-mi vie neputința, dar pe urmă am să mă scol ș’am să mă duc în lumea mea...»",
    "Făcu doi pași, în drum. Cuconu’ Vasilică pusese mâna pe lanț și se pregătea să închidă poarta. Bolnavul se întoarse deodată, parcă și-ar fi adus aminte de ceva. Se apropie de Popazu.",
    "«Tată, zise el încet, cu umilință, spune-mi măcar unde să găsesc pe Maria...",
    "Popazu nu răspunse. Cu cuiul de fier dela poartă izbi pe flăcău în obraz.",
    "Bolnavul șovăi cu un țipet de durere: apoi căzu pe spate greu și începu să geamă și să horcăiască în întuneric.",
    "Deodată lumini tresăriră la colțul uliței, la doi pași de poartă. Popazu avu o mișcare de retragere; dar lucirea lumânărilor îl învălui și descoperi și pe pribeagul care se zvârcolea în tină.",
    "Un glas dădu vestea creștinească: «Hristos a înviat!...",
    "- Adevărat a înviat! răspunse repede și cu glas moale cuconu’  Vasilică, apoi puse mâna pe porți ca să le închidă. O căldură cumplită îl încinsese deodată: cunoscuse glasul bătrânului Dumbravă. Lângă bătrân, stăteau Maria și maiorul.",
    "«Ce este ? întrebă cu glas tare Stahu. Cine a căzut aici, jos?",
    "Nu știu ce este! un nenorocit... începu iute și bâlbâit Popazu. L-am auzit strigând... am venit... îl văd căzut jos... — Vă duceți acasă să ciocniți oo roșii ? urmă cuconu’ Vasilică zâmbind cu dulceață... Tare bine... Am avut tare frumoasă noapte a învierii... De mult n’am avut așa Inviere...»",
    "Din ogradă, din coridorul luminat al casei, un glas ascuțit începu să cheme :",
    "«Vasilică! Vasilică! n’ai mai isprăvit cu ticălosul cela?... Hai, frate, c’am adus supa... închide poarta bine...» Silueta neagră a cucoanei Săftica se văzu o clipă, neclintită, în prag. Apoi dispăru.",
    "«Iaca vin... iaca vin... vorbi tulburat cuconu’ Vasilică... Să ’nchid poarta...",
    "— Ia stai, frate... că aici avem un nenorocit care poate moare... stați puțin... zise deodată, cu tărie, bătrânul Dumbravă, și se aplecă cu lumânarea asupra căzutului. E un biet nenorocit... urmă el. Ce ai, omule ?... Văd că s’a mai liniștit... Ce este ? de ce-ai căzut ?... Țe-a bătut cineva ?",
    "— Dumneavoastră mai stați? eu mă duc... n’am vreme !... bâlbâi grăbit cuconu’ Vasilică.",
    "— Stăi, frate, stăi, ginere! vorbi bătrânul. Trebue să-l ducem la dumneata...»..",
    "Drumul erà împânzit de o lumină tremurătoare; fața pribeagului se zugrăvea palidă, ca ceara. Doi ochi trudiți clipeau acuma des și cercetau fețele care se plecau asupra lor...",
    "«Își vine în fire...» zise cu milă Maria.",
    "Deodată Popazu smunci lanțul și puse mâna pe porți; apoi se reculese: bătrânul Dumbravă se întorsese spre el. In aceiași clipă, glasul celui căzut se înalță slăbit în tăcerea nopții.",
    "«Nu mă bate, tată ! strigă nenorocitul. Nu mă lovi!... Am venit să văd casa noastră, în care a murit mama, pe urmă mă duc... mă duc... și nu mă mai întorc...».",
    "Se ridicase într’un cot și privea țântă, înfricoșat, spre tatăl său. Cuconu’ Vasilică încremeni mut la locul lui; ochii tuturora se aținteau spre el. Apoi ca o lumină de înțelegere se făcu în mintea Mariei; i se strânse inima; izbucni într’un țipăt zugrumat:",
    "«Bunicule! bunicule ! e Panaite!... ce s’a întâmplat?... cum a căzut aici?",
    "— Maria...» geniu cu jale și pribeagul, și se ridică scurt în genunchi, întinzând brațele spre",
    "soră-sa.",
    "Urmă un răstimp scurt de încremenire. Apoi bătrânul se aplecă și ajută pe căzut să se scoale. Vasilică Popazu, cu fața ciudat încrețită, începu a se trage îndărăt. Făcliile îl urmau, și’ntre ele venea băiatul bolnav, țintind ochii de groază spre cel ce-l alungase, bătându-l. Șoptea incet, întrerupt, ca un copil după un plâns lung: «Am venit să văd casa... Am venit să caut pe Maria... Și m’au alungat... și tatăl meu m’a lovit cu fierul în obraz...» Picături de sânge i se scurgeau dela coada ochiului drept... Maria grăbi pasul, îl privi în față, îi văzu sângele, și-și acoperi obrazul cu palmele, zguduită de un plâns amar.",
    "Cuconu’ Vasilică Popazu nu se mai putea împotrivi; sui în neștire, umblând pieziș, scările de piatră. Ceilalți îl urmau de-aproape. Chemată de vuet, eși într’un fâlfâit de fuste și cucoana Safta. «Ce este?» țipă ea înfricoșată. Și pironi ochii rotunzi asupra oamenilor străini cari năvăleau în casa copilelor ei: i se părea că vede fantasme ieșite dintr’un mormânt... «Ce este ?» răcni ea a douà oară. Dar cuconu’ Vasilică avea un obraz brăzdat ca de o silință grozavă. Se uită la ea, fără să-i răspundă. Și cucoana Safta, desperată, își pocni palmele una de alta, se întoarse și năvăli în odăile din fund, spre fetele ei...",
    "Lampa atârnată lumina lin mișcarea domoală din antret. Bătrânul Dumbravă așeză pe Panaite într’un jâlț. Maria. suspinând, se așeză lângă frate-său... In sufletul ei acum bântuia furtuna altei dureri.",
    "Bătrânul Dumbravă se îndreptă din șele și se întoarse spre Popazu. Ii licăreau ochii supt sprâncenele tufoase.",
    "«E copilul dumnitale, grăi el cu voce joasă și lină. Pentru ce l-ai alungat ?...»",
    "Popazu tresări. Fața i se încreți: parcă avu un zâmbet. Nu răspunse.",
    "«Pentru ce l-ai alungat, pentru ce l-ai bătut, ca pe-un câne?...» urmă bătrânul și vocea, stăpânită, îi tremură.",
    "Trăsăturile lui Popazu parcă schițau acuma o mască batjocoritoare.",
    "«Și ce vreți dela mine? strigă el deodată, cu glas aspru, din gâtlej. Pentru ce-ați intrat în casa mea, să mă tulburați ? Eu n’am nimic cu ticălosul acesta. Nu-l mai cunosc... Nu vreau să-l știu, nu vreau să-l primesc !... Duceți-l de-aici!...».",
    "După silința acestei izbucniri, rămase cu gâtul întins, cu capul plecat, gâfâind.",
    "«Ani și ani de zile te-ai prefăcut... grăi bătrânul zâmbind amar. Acuma nu te mai prefaci.». Ai zâmbit, te-ai zvârcolit, ai rostit vorbe dulci... Acuma a venit vremea să-ți dai pe față sufletul...",
    "— Da, a venit vremea!... urlă Popazu scos din fire... Tremura, și vinele frunții îi erau umflate. A venit vremea ! și ce vrai?...",
    "— Vreau să-ți cer socoteală! zise bătrânul cu tărie.",
    "— Cui să ceri socoteală? Să-mi ceri dumneata, mie, socoteală? Dar cu drept? Cine ești dumneata? Nu te mai cunosc... eșiți afară... ce căutați noaptea în casa mea ?..»",
    "Tremură din tot trupul și privea înainte-i cu ochii umpluți de-o ură neagră.",
    "«Mai întăiu... începu bătrânul, și glasu-i creșteă; mai întăiu, casa nu-i a dumitale... Eu am muncit la dânsa, cu palmele acestea, în tinerețele mele... Ești un străin într’însa... Al doilea, am drept să te întreb, căci. în casa aceasta a locuit copila mea, pe care ai chinuit-o până la mormânt... și au dreptul să locuiască aici copiii ei pe care i-ai chinuit și i-ai alungat.. Va veni vremea să-ți spun eu; eși afară din casa aceasta!... Sunt răzăș și știu să port un proces!...»",
    "In jâlț, pribeagul deschisese ochii și apucase mâna dreaptă a surorii lui; o sărută și o umezea cu lacrimi. Iar Maria își simțea buzele tremurând, iar inima, bătând, parcă era ținută numai de-o coardă subțire, negrăit de dureroasă. Ațintea ochii spre tatăl său — ca spre ceva străin, venit de pe alte tărâmuri. Maiorul încremenise, mut, lângă ușă.",
    "«Nu vă cunosc! nu te cunosc! eșiți afară din casa mea!... Puțin îmi pasă de proces! puțin îmi pasă de toate... Fă proces, fă ce vrei... numai dați-mi pace!...» Se zvârcolea, și urla cu ochii eșiți din orbite.",
    "«A! câne rău! strigă cu mânie bătrânul Dumbravă. Ași putea să te zdrobesc acuma în picioare... ași putea... dacă n’ași avea credința că va împlini Dumnezeu de sus judecata cea dreaptă... Sunt și eu vinovat, — sunt vinovat că mi-am dat copila în târg, străinilor... Trebuia s’o țin acolo, la țară, în pământul nostru... Ar fi trăit, s ar fi bucurat de viață...",
    "Aici ai otrăvit-o tu, au otrăvit-o și alții ca tine... Și nu te-ai mulțămit numai cu atâta... Ai alungat și pe Maria... pe copila ei... ai dat-o, ai vândut-o ca pe-un lucru fără preț... Am găsit-o fără bucuria vârstei ei, fără mulțumirea vieții... Și-i tânără, ca o floare... Și pe asta ai vrut s’o ucizi!... Rămâi tu aici, dar n’ai să te bucuri până la sfârșit...»",
    "Bătrânul Dumbravă tăcù gemând cu obidă. Panaite, pribeagul, se deșteptase deplin din amorțeala lui, ș’acuma privea la tatăl său cu doi ochi negri, amenințători, doi ochi în care deodată se ațâțase ura celui hoiopsit și lovit. Iar Maria, cași cum s’ar fi înăbușit, sări dela locul ei, cu privirile înflăcărate:",
    "«Bunicule! strigă ea, apucând pe bătrân de mână. Să eșim de-aici... Să ne ducem... De-acu m’am hotărât! Și-au bătut joc de mine — ca de-un lucru... M’am hotărât! mă duc cu tine, mă duc acolo, la țară, unde și mama, sărmana, trebuia să rămâie... Il lom și pe Panaite. O să fii și tu mulțămit... O să mi se liniștească și mie sufletul... căci nu mai pot!... nu mai pot!... Dacă rămân aici, între dânșii, mă otrăvesc!...»",
    "Cuprinsese pe bătrân de-o mână, ridicase dela locul lui cu cealaltă mână pe Panaite, și-i trăgea spre eșire într’un avânt furtunos. Se simțea cu sufletul zbuciumat, cu mintea plutitoare ca’ntr’un abur  fierbinte de nebunie. Dintr’odată ca un vulcan izbucnise din sufletul ei pornirea neânvinsă: să se ducă, să părăsească lumea aceasta în care nu fusese fericită, să se întoarcă pe plaiurile care o chemau cu dulcile amintiri ale copilăriei. Aici nu cunoscuse iubire, aici sufletul ei se chinuise ca’ntr’o temniță ! Și mai este fratele întors din pribegie, și bătrânul Dumbravă care nu mai are altă bucurie decât pe dânsa... Pentru dânșii, trebue să se ducă acolo, să le îndulcească zilele cele din urmă poate... Ca fulger — urmă amărăciunea pornirii de bucurie care o mâna într’acolo, spre locuri nedeslușite: Pentrucă de iubire nu va mai avea parte, cel puțin să ușureze ceasurile unui nenorocit, și să lumineze cu mângâeri cele din urmă zile ale unui bătrân... «Mă voi jerfi!» se gândea ea, și se întoarse cu pornire aprigă spre tatăl ei. Rosti aproape fără voe, cu un fel de dezgust:",
    "«O viață ai strâns... dar iubirea copiilor n’ai știut s’o agonisești...»",
    "Nările-i tremurară fierbinți; ochii i se umplură de lacrimi; cuvintele acestea parcă-i aduseseră o amărăciune în gură.",
    "Porniră încet spre ușă. —  Din întuneric, din locul ei de pândă, eși deodată cucoana Safta. Începu să dea din mâni uitându-se numai la cuconu’ Vasilică: «Ce-a fost, frate? Ce calici, ce sălbateci au trecut pe-aici ?...».",
    "Cuconu’ Vasilică începu să râdă deodată, cu spasmuri.",
    "«Haide, frate, că se răcește supa... îl îndeamnă cucoana Safta... dar întâi du-te și închide bine poarta... să nu mai intre și alții...»",
    "Popazu șovăià ca un om beat, cu buzele încrețite. -",
    "Ceilalți patru eșeau, cu făcliile stânse, pe poartă, și bătrânul Dumbravă, întunecat, se mai întoarse odată și ridică brațul drept: «închide poarta — și zăvorăște blăstămul...» rosti el cu mânie. Popazu puse mâna pe canaturi și le isbi icnind; lanțul zurui, prin ulița goală trecu fiorul unui ecou."
  ],
  "16": [
    "Cum ajunseră acasă, pribeagul căzù trudit pe un pat și adormi. Nu fusese în stare să răspundă nimic întrebărilor Mariei: numai dădea din cap, cu ochii grei, și zâmbea ca unei arătări fericite. Maria îl învăli cu grijă, stătu un timp privind obrazu-i galben și stors, îi ascultă răsuflarea scurtă și chinuită și se gândea la copilul de altădată plin de suferință lăuntrică, atât de bătut, atât de asuprit, fugit în lume, în necunoscut...",
    "lată-l, s’a întors, — o arătare jalnică, cu fața umbrită de moarte...",
    "Ceva nedeslușit îi purtà sufletul ca pe o apă viforoasă. Intr’o pornire, într’o înălțare de nebunie, se simțea plină numai de gândul ei de a părăsi toate, de a se jertfi. Cu amar dezgust se gândea la viața-i petrecută în întuneric, târâtă în noroi, și la Vasilică Popazu... Un gând o cercà cugetând la tatăl său, parcă ar fi vrut să fie tălmăcit în cuvinte: «Din pricina lui a murit mama....»",
    "Pe bătrânul Matei Dumbravă îl ajunsese o mânie cumplită — o mânie târzie de om încet și așezat, și așa il găsi Maria după ce lăsă singur pe Panaite. Vorbeà tare cătră maior, îi numără pe degete toate câte înduraseră copiii lui, toate drepturile lui asupra casei răpite cu hapca. Se plimbà cu pași mari prin casă, icnind, apoi deodată se oprea, întindea mânile, și, cu sprâncenele încruntate, dădea drumul unui potop mânios de vorbe.",
    "«Am fost un prost, am fost un mare prost în vremea mea! strigă bătrânul... A venit la mine,",
    "parcă-l văd, îndoit de șele, schelălăind... Că așa, că pe dincolo, că el nu mai poate de dragoste... Auzi dumneata...! Mai de grabă să crezi că s’or preface apele Moldovei în lapte, și munții bucăți de aur... decât să-i crezi omului acestuia vorba asta!",
    "Că el are s’o ție bine, că el n’a vrut să se însoare la târg, că fetele dela târg nu-i plac... Of! dacă știam... dacă-l știam eu atunci cine-i, puneam mâna pe furcă, îl luam ca pe o pală de fân și-l zvârleam peste gard!.. Dar noi’am știut, noi am crezut în vorbele lui, noi la țară suntem niște oameni proști, cu sufletele bune!.. Și mi-a omorât, domnule, copila! răcni cu strășnicie batrânul, privind crunt pe maior. Ș’a pus stăpânire pe casele ei — și mi-a alungat nepoții... Dar are să-i plătească Dumnezeu pentru toate!... Marioară, aici ești ? Ai văzut? ai văzut cum a lovit în față ș'a alungat din poartă pe copilul lui? Ai văzut cum ne-a alungat din casa mea? Ai văzut cum rânjea, cum ne privea cu ură?... A trebuit atunci să pun mâna pe ceva, să-i zdrobesc ca unui șarpe capul... Soarele nu trebue să-l mai încălzească, pământul nu trebue să-l mai hrănească!...",
    "— Bunicule, liniștete-te... eu mă gândesc că mi-i tată... și trebue să-l ertăm... vorbi Maria, privind cu dragoste la bătrân... Să-l lăsăm, să lăsăm toate... Ne-om duce de- aici, ș’om uità...»",
    "Atunci, la vorba asta, Stahu se trezi ca dintr’o toropeală, și vorbi cu dureroasă uimire, privind cu îndoială spre nevastă-sa:",
    "«Bine Marioară, am crezut că glumești... se poate asta?... n’ai casa ta?... poate te duci numai pentru câtăva vreme... asta înțeleg... cum să mă lași așa?....»",
    "Maria se întoarse deodată spre el, privindu-l țintă:",
    "«Poate vrai să mă oprești?» întreabă ea iute.",
    "Bătrânul se oprise în mijlocul odăii și privea când la unul, când la altul...",
    "«Bine, frate, eu nu înțeleg... începu el cu glas mai domolit.",
    "— Iaca, bunicul nu înțelege, bunicul nu știe!... strigă cu foc Maria... Să-i spun cât drept și câtă putere ai asupra mea?... Pune mâna pe mine, leagă-mă, vâră-mă la întuneric, într’o chilie!...»",
    "Se opri, cu privirile înegurate și umede.",
    "«Mă duc... urmă ea încet și cu hotărâre... Mi-ați zdrobit sufletul... Mă duc, și n’o să mă opriți!... Nu mai vreau să fiu- un lucru... vreau să fiu stăpână pe mine... Să pot — acuma, în clipa asta ași plecă... De oprit n’ai să mă oprești... Mâni mă duc!»",
    "Maiorul aveà senzația unei destinderi : parcă i se golea ființa de putere. Nu i se deșteptă nici glasul tare, nici mânia lui obișnuită, nimic. Vedea bine că nu se va împotrivi.",
    "«Bine, Marioară... vorbi el încet și cu mâhnire... Bine... du-te, dacă așa ți-i voia...»",
    "Maria îl privea încă hotărâtă; dar după vorbele acestea indârijrea-i căzu, o lucire de milă îi trecu prin ochi. Se întoarse și ieși încet.",
    "In urma ei, Stahu și bătrânul Dumbravă rămaseră tăcuți. Ochi maiorului erau plini de mâhnire. Bătrânul ar fi vrut să întrebe: Ce-a fost între voi?.. Se simți o clipă înduioșat. Apoi văzu în fața lui capul plecat al lui Stahu, grumazul ușor gârbovit, se gândi că omul acesta aproape bătrân e bărbatul fetiței care a eșit, stăpân pe trupul ei, — și parcă înțelese că ceia ce trebuia să se întâmple vine ca o orânduire dreaptă a unei puteri necunoscute.",
    "«Așa vrea Dumnezeu...» murmură el.",
    "Maiorul tresări și ridică fruntea încrețită.",
    "«Fata face cum î-i voia...» zise bătrânul hotărât."
  ],
  "17": [
    "Drumul până la Adâncata a fost o plăcere neânchipuită pentru Maria Stahu.;",
    "Mergeau într’o trăsurică ușoară, cu coșul din mlajă împletită, vopsită galben. Doi cai mărunți, rotunzi ca niște pepeni, mergeau: liniștit, in trap domol, din când in când strănutând, din când în când țăcănind din potcoave. Pe capră, un flăcău cu pălăria lată’n boruri, în strae albe, cu bondiță înflorită cu lânuri, îi strunea și-i atingea rar cu vârful biciului; mai mult le da îndemn din gură. Lângă flăcău, Panaite, premeni! în strae curate, negre, cu fața trasă și tristă, părea gânditor, cu ochii duși —  privind parcă la lucruri din alte vremuri, din alte locuri.",
    "Pe perina de dinapoi a trăsuricei stăteau bătrânul și Maria. Amândoi erau cu fețele luminate, vorbeau despre drumurile de demult.",
    "«Iți aduci aminte, Marioara. când veneai la noi... mai știi cum îi zice satului aceluia?... Dar drumul de colea, știi încotro duce?... uite și iazul din Valea Oilor, iaca și crâșma lui Irimia....»",
    "Maria părea a-și aduce aminte de toate — deși icoanele vechi se șterseseră. Acuma toate îi pătrundeau și i se săpau în suflet, noo, cu o limpeziciune rară de linii. Vedea satul Mărculești ca într’o ceață, în livezi, și biserica albă înălțându-și turla sclipitoare în cerul curat; ș’un drum străjuit de arini ocolind spre el, pe iezătura din Valea Oilor: și iazul limpede și întunecos, oglindind întors și satul și biserica, și arinii, și lumina orbitoare a soarelui... Pe urmă, la crucea drumurilor, Hanul lui Irimia. Acolo-i popas. Un scrânciob împodobit cu brazi se învârte, hora înflorită se leagănă’n soare, și o alăută zice așa de subțire, așa de ciudat cântecul, iar cobza are o bălae în strună, puternică, un sunet adânc care tresare ca ceva viu în liniștea zilei, — și parcă tactul acesta răsunător poartă pașii jucătorilor, intr’un ritm vioiu... Maria privea cu sufletul plin de soare: i se părea că pentru dânsa fuseseră orânduite toate acestea în lungul drumului. — Apoi își aduse aminte de zilele cele vechi dela Adâncată.",
    "«Bunicule... mi-au răsărit acuma în minte grădina și prisaca de-acasă... Și parcă simțesc cum îmi adie în suflet un miros plăcut de ceară... așa cum îl simțeam atunci, de mult... în căldura verii...",
    "— N’a trece mult ș’ai să-l simțești iar... zise bucuros bătrânul.",
    "— Și-mi aduc aminte cum mă ținea într’un rând bunicuța de mâna... și mă trăgea la o parte, pe cărare, și-ini zicea : Nu pe-acolo, drăguță... nu te-apropia de adăpătoarea muștelor...",
    "— Bătrâna nu mai trăește, grăi îneci bătrânul. De puțină bucurie a avut ea parte în viața ei...»",
    "Și la glasul trist al moșneagului, Maria se simți deodată atinsă între ochi de săgeata lacrimilor. Și fără voe, privind la Panaite, care-i zâmbea trist și tăcut, — pieptul i se umplu ca de o undă încropită..",
    "Rămase așa dusă pe gânduri, pe când trăsurica porneà încet înainte. Până și suferința aceasta, pe care i-o aduceau amintirile din trecut, avea ceva dulce în ea. Și ceva mângâetor, ca într’o întremare după o lungă suferință, o pătrundea și când se gândea că’n răzășia dela Adâncata ea va fi o alinare pentru cele din urmă zile ale unui bătrân și pentru tristele zile ale unui copil bolnav... Căldura, lumina, mirosul pământului, mișcarea din sufletul ei, toate se amestecau acuma... Se știa că sufere, vedeà că o cearcă gânduri triste, — și cu toate acestea sufletul și-l simțea bine... Și ciudat i se părea și asta acuma; că bătrânul zâmbește, deși își aduce aminte de bunicuța Magdalina; că Panaite o privește fericit, deși suferința-i erà zugrăvită pe față...",
    "Multă vreme stătù ca într’o toropeală. Apoi o deșteptară clopotele cailor: bateau intr’un chip deosebit. Privi în juru-i. O pădurice plină de muguri tineri se revărsă pe laturile drumului, și suia și ea, cu drumul, la deal. Păsări cântau răsunător pe ramuri înalte, erà liniște pretutindeni, și tăcere, și soarele umplea adâncurile cu o lumina lină. Vizitiul sărise de pe capră și mergea pe lângă cai, prin șanț. Cizmele-i stârneau din când în când un foșnet prin frunzele moarte ale anilor trecuți. Chipul lui tânăr privea visător înainte, prin lenea dulce a zilei. Din când în când pornea să fluere o frântură de cântec,—apoi începu cu glas domol un cântec de voinicie... Se opri iar — și începu a scurmà cu un deget într’o lăture a chimirului... Scoase o foiță mică, scânteetoare: un solz de pește. Il potrivi în gură, îl frământă puțin și porni cântecul, ușurel, din solz... Maria îl privea cu luare-aminte. Și cântarea aceasta, cași liniștea pădurii, cași suspinul paserilor, i se părea ceva nou și tainic.",
    "Caii se opriră deodată în vârful dealului. Bătrânul Dumbravă zise :",
    "«Iaca și Adâncată».",
    "Pădurea fugea în doo părți, desfăcută ca doo aripi. O vale repede, prin care șerpuia drumul, se lăsà cătră sat. Ș’acolo, în fund, stà risipită în livezi vechea așezare a răzeșilor. Ogoare arate se întindeau apoi și mai departe, până în zarea dreaptă, unde juca lumina ca’ntr’o ceață. Și cine știe unde, dincolo, peste-o apă, iar se ridicau coline, apoi dealuri împădurite, și însfârșit munții albaștri, cu pete de omăt încă, supt cer curat de primăvară. Toate se vedeau ca printr’o pânză rară, aveau ceva nedeslușit, ceva melancolic.",
    "Maria privea în depărtări, unde parcă umbreau zăvoae și tresăreau scânteeri de ape.",
    "«Pân’acolo, în zâvoaele celea, se’ntind pământurile noastre...» vorbi Matei Dumbravă privind lung în văi, parcă de multă vreme s’ar fi despărțit de pământul bătrânesc. Stăteau în loc, priveau valea, satul și zările depărtate. — Apoi într’o vreme Panaite, cașicum s’ar fi deșteptat dintr’o visare, întrebă :",
    "«Da’ aici ce-i ?...»",
    "Un răstimp el stătuse cu ochii ațintiți asupra unei râpe repezi care se deschidea in stânga drumului: parcă-l atrăgea adâncimea seacă, plină de lespezi de piatră, cu buchete rare, gălbii, împrăștiate printre crăpături. In fund, tufișuri pitice ascundeau adâncul.",
    "Bătrânul făcu un pas cătră parmaclâcul care țărcuia drumul înspre adâncime.",
    "«Acolo’n fund curge o apă... zise el: un pârău care merge spre Moldova, și încă îmi poartă ș’o moară a mea, încolo, în câmpie... Aicea îi zice Râpa lui Vodă... Este o poveste: a rămas din vechi printre răzăși... Zice că Vodă-Ștefan-cel-Mare a găsit c’o vină grozavă pe niște boeri... voiau să-l vândă Leșilor... Boerii aceia stăpâneau toată valea asta a Moldovei, și el i-a adus aici și i-a pus să sară în râpă... Apoi pe urmă le-au înălbit oasele în pârău; și Vodă a împărțit moșiile lor la ostași... De atunci e răzășie aici...",
    "— Grozavă pedeapsă! murmură Maria... Stau pietrele până în fund ca niște cuțite...» Și avu un fior.",
    "Panaite priveà zâmbitor râpa, parcă ceva îl atrăgea spre adâncul ei. Maria îl observă cu teamă. Dar el își întoarse zâmbirea spre ea, ș’o cuprinse cu dragoste de mână.",
    "«Să mergem !...» zise vesel bătrânul.",
    "Vizitiul se zvârli pe capră, caii grăbiră pasul.",
    "Cum intrară printre gospodării, printre zăplazuri nalte, cu porți mari înflorite, printre case drănițite, începură a se arătà obrazuri de prietini. Zâmbeau toate rudele și toți prietinii lui Matei Dumbravă, la cruci de drumuri, supt streșina porților, pe prispele caselor. «Hristos a înviat! Bine v’am găsit!... le strigă bătrânul.",
    "— Adevărat a înviat! răspundeau toți din toate părțile. Bine ați venit...»",
    "Caii umblau acuma la pas. Unii dintre gospodari mergeau o bucată pe lângă trăsurică, priveau cu luare aminte spre Maria, întrebau de vești dela târg, apoi se opreau la o poartă, unde erà cislă. Hora se opri o clipă, la crâșma cea mare de piatră, și cu toții întoarseră obrazurile spre drum... Femeile care stăteau jos, se ridicară și începură a întinde capetele, una peste umărul alteia. Apoi se întrebau și se mirau— după ce trecù trăsura mai departe",
    "Toate i se păreau senine și vesele Mariei. Noutatea îi atrăgeà sufletul de pretutindeni.",
    "Gospodăria lui Matei Dumbravă se înalțà în celalt capăt de sat. Acolo se înșirà o bucată bună în lungul drumului un gard vechiu, cu streșină de draniță. Poarta frumos săpată și înflorită, se deschise, și din streșina porții își lo zborul un stol de hulubi. O casă largă, cu cerdac de jur înprejur, cu ferestre pitice, cu gratii de lemn. O fântână cu roată la o parte. O grădiniță intr’o lature a casei. In cealaltă parte acareturile unei gospodării grele... Și după un gard de despărțire, livadă întinsă și veche, în care se zăreau știubeele cu străchini de lut, ca niște pălării, de-asupra lor.",
    "«Asta-i sărăcia mea!...» zise bătrânul întinzând dreapta și cuprinzând parcă printr’o mișcare totul. Spusese vorbele c’un fel de mândrie, parc’ar fi grăit unor străini. Apoi puse o mână pe umărul Mariei, apucă de braț cu cealaltă mână pe Panainte și adăogi zâmbind:",
    "«Tot ce-i aici, al vostru este. Eu ca mâni poimâni, n’am să mai fiu...»",
    "Repede, fără să-și mai schimbe straele, fără să se mai hodinească de drum, Maria începu să-și orânduiască, cu însuflețire, odăița ei. Molipsit parcă de viociunea ei, și Panaite ieși din obișnuita-i amorțire și începu să-i ajute. Purtà scaune de ici-colo, muta un pat încordându-se. Bătrânul aducea cue, le bateaà prin păreți pentru o fotografie ori un tablou, «pentru pozne și flecuștețe», cum zicea el. Iar Maria se înmulțea: își resfira rochiile în toate părțile, apoi le aduna, potrivindu-le într’un sipet uriaș; scoteà la iveală o mulțime de nimicuri care împodobeau un colț; și patul ei, pat de văduve și de gânduri, îl îmbrăcă cu grijă într’un macat roș închis, și-l potrivi în fund lângă fereastra care da în spre livadă; și lângă fereastră, la lumină, așeză etajera cu cărțile, prietinele ei de trei ani de zile. Un răstimp lung urmă prefacerea aceasta în vechea casa a lui Matei Dumbravă. Pe urmă se potoliră toți; la urmă bătrânul mai aduse o oglindă, ceia ce lipsea odăii.",
    "«Iaca și oglindă, zise ei. In oglinda asta s’au privit și Magdalina. «bătrânica» la, și maică-ta... S’au petrecut prin ea doo tinereți... adăogi cu tristelă moșneagul. Acu a venit rândul tău...",
    "Am să mă uit într’însa, ș’am să-mi aduc aminte de cele duse...» vorbi Maria, și rămase",
    "privindu-se mult, pe gânduri, în oglinda lucie, cu rama veche, neagră.",
    "Apoi, singură stând în odăița ei, înaintea ceasului cinei, —  se lăsă pe-un scaun și privi in juru-i. Toate erau simple, orânduite pentru o viață noo. Din genuna întunecoasă a vieții ei dela târg, scăpase: acuma-i zâmbeà lumina ș’o băteà vânt liber.",
    "Se întoarse spre fereastra livezii: cele din urmă luciri ale soarelui ajungeau până la dânsa ca niște fire lungi de aur. Stătu privind într’acoio, spre lumina risipită în depărtări și pe livada înmugurită,— și fără voe îi veni în minte legătura înoirii pământului, cu înoirea sufletului ei. Erà bucuroasă, se simțea alta dintr’odată, n’aveà decât o prea ușoară părere de rău pentru Tudor Stahu, pe care-l lăsase așa de supărat. « Nu cred că-i pentru totdeauna... glumești .. a zis el. Ai să te întorci... Am să vin să te văd, ș’o să stăm de vorbă...»",
    "«Nu, el nu m’a înțeles... nu mă poate înțelege, se gândi Maria. Pentru dânsul pornirea aceasta este un capriciu... L-am simțit deprimat, întristat grozav, fără putere să mi se împotrivească, cu toate acestea s’a recules: nu-i venea a crede... Are să vie să mă vadă... I-am spus că poate să vie, și asta",
    "l-a întărit în gândul lui: că ceia ce fac cu e o pornire trecătoare, o ușoară criză de nebunie... Dar cine poate să s’apropie măcar de prăpastia care s’a săpat intre mine și tot ce-a fost: el, și cel ce mi-a fost tată, și cea ce mi-a ținut loc de mamă, și toți... .Atâta zdrobire am îndurat... Sufletul nu se mai ridică după așa vifor...»",
    "De-aici pornea unda de mâhnire care întovărășea simțirea de bucurie și de libertate. In renunțarea aceasta la toate, în cugetul că nu se mai poate să mai găsească ce e al tinereții ș’al vieții nebune,-—în schivnicia aceasta pe care o socotea ca o jertfă sfântă ce avea s’o înalțe,—zăceà aburul de mâhnire care dădea farmec acestui început de viață noo.",
    "Se ridică dela locul ci, își potrivi pieptănătura, își privi lung obrazul alb și ochii cerniți. Apoi, cu ochii la oglindă, își aduse aminte de vorbele bătrânului și zâmbi cu tristețe:",
    "«Trei rânduri de ochii cerniți a arătat sticla aceasta lucie... și puține bucurii poate a oglindit ș’are să oglindească... S’a zugrăvit intr’însa o poveste tristă de câteori ne-am apropiat de ea...»",
    "Închegarea aceasta de cuvinte i se păru potrivită, și zâmbi cum zâmbește un artist ia tresărirea unui vers.",
    "Apoi ieși repede. Glasul bătrânului o chema: «Marioară! Marioară !... »",
    "Pătrunse, mișcată, în odăița în care erà pusă masa. Imbrățișă pe bătrân și pe Panaite c’o pornire de dragoste amestecată cu milă și zâmbi cu prietinie cătră baba Nastasia care slujea la masă și-și purtà cu vrednicie de colo până colo trupu-i nalt.",
    "« Babă Nastasie, ce-a mai fost în lipsa mea pe-aici ? întrebă vesel Matei Dumbravă.",
    "— Dă, nânașule, ce să fie ? Bine. Da’ de ce nu m’ai întrebat când ai pus piciorul intăiu pe pragul casei? A fătat Huluba, vaca cea porumbă. Moș Avram a luat sânge calului alb. S’au mai rătăcit niște oi, pe urmă s’au găsit, da’ pe dracul cela de Culai l-am luat eu la trei parale și i-am tras o moară ca aceia... Țipà spânzuratul de comedie. Mătușă Nastasie! mătușă Nastasie ! nu ma omorî! — Heai ! nu te omor, drace, da-i mai prăpădi oile?... — Nu le mai prăpădesc! »",
    "Baba Nastasia grăia tare și da din mâni: pe urmă se opri, zâmbind Măriei ca unui copil:",
    "«Da' matà de ce nu mănânci, dudue? de ce te uiți la babă și-i asculți fleacurile? Așa-i c’am îmbătrânit?... Când erai matà așa, numai cât o gâgâlice, eu eram în putere... da’ acu tot mi s’au petrecut puterile, tot am scăzut, cum scade piatra morii la ferecat... Dar nu mă dau... Mai am încă de furcă... Ci luați și gustați, nu vă uitați la mine... Da’ domnișorù de ce nu mănâncă?",
    "— Mănânc, mănânc... zise domol, coborând ochii în farfurie, Panaite... Acù te-am cunoscut... Dumneata ești mătușa Nasasia... De mult, de mult, mă țineai în brațe, și îmi aduc aminte că într’o zi mi-ai dat niște cireșe coapte...»",
    "Ridică ochii plini de suferință; și bătrânei deodată i se șterse zâmbetul de bucurie de pe față. Oftă prelung și Maria o auzi murmurând încet, pe când trecea pe lângă dânsa:",
    "«E bolnăvior... și slab, sărăcuțul... »",
    "Trupul tare, figura energică, cu ochi negri și cu sprâncene groase, a bătrânii Nastasia, de câte ori treceau prin lumina lămpii, aduceau aminte Mariei de o mulțime de clipe scumpe din trecut.",
    "După masă bătrânul stătu puțin de vorba, se simțea trudit și somnoros. Rămaseră singuri Maria și Panaite. In toată casa se întinsese liniștite, glasul bătrânei Nastasia contenise. Amândoi frații păreau palizi în lucirea luminii și se gândeau. Apoi, într’un târziu, Panaite șopti cu un glas încet, plin de dragoste și de lacrimi :",
    "«Surioară dragă... știi că este o poveste... Cum erau doi frați, un băiat ș’o fată; și le adusese tatăl lor o mamă vitregă... Și maștiha nu-i puteă suferi și le dorea moartea— ș’a pus pe om să ducă pe copii în pădure... să-i lase acolo... și ea se gândea că dacă or rămânea singuri, a veni o fiară, și numai oasele or rămânea în locul acela... Dar fata presărase cenușă pe cărare ș’a luat pe frățior de mână și s’au întors amândoi la lumină, pe dâra de cenușă...»",
    "Pribeagul privea cu ochi luminoși la soră-sa : erà în ochii aceia lumina înțelegerii.",
    "«Panaite, zise domol Maria, mult trebue să fi suferit tu cât ai umblat prin lume... »",
    "— Am suferit, răspuse băiatul, dar așa mi-a fost scris să duc o cruce în spate... Am avut ceva în mine, boala mea, care ma purtà... Și tatăl meu... din sângele lui am eșit... și milă de mine n’a avut... n’a știut să potolească suferințile care erau în mine. Am umblat așa, pe un drum lung, care mi se părea fără sfârșit... Și uneori mă primeau suflete bune, mai lucram... dar eram slab... Unii au căutat să mă robească... și m’au pedepsit... m’au bătut... Și mai mult trăiam așa, ca’ntr’o negură... rar îmi venea înțelegerea... Pe urmă, uneori, cădeam jos,— am avut așa o slăbiciune... și nu știam nimica... Mă trezeam lângă o fântână... la marginea unui sat... Ș’așa am tot slăbit, ș’am tot pribegit... nu",
    "mi-am dat seamă unde mă duc... Eram ca o frunză, mă purtă vântul ba ici, ba colo... S’așa a fost...»",
    "Pribeagul ridică ochii și zâmbi surorei lui. Rămase apoi nu răstimp visător.",
    "«Într’un rând m’am oprit la o mănăstire... începù el iar... Am stat acolo un an și mai bine... Erà în munți, și prin prejur păduri de brazi, ș’așa de frumos sunau clopotele în codrii de brad și în văgăunile muntelui... Și eu eram acolo, la ascultare: îngrijeam de icoane, le ștergeam frumos, îngrijeam lumânările... altceva nu puteam face, că putere n’am... Ș’apoi veneau monahii și cântau acolo, și citeau de prin cărți... Erà frumos. Pe urmă nu știu de ce m’am dus de-acolo... M’am trezit iar rătăcind... Pe urmă a fost așa: că a vrut Dumnezeu să mă aducă într’o noapte a Învierii lângă tata... și m’am uitat la el și mi-am adus aminte de toate... Mi am adus aminte și de tine....",
    "Marioară... suspină pribeagul, cu glas schimbat, tainic. Ai văzut cum m’a bătut și m’a alungat?... Mi-a tras în cap cu fierul... Ai văzut ce-a făcut când ai venit tu și bunicul... și bărbatul tău... Eu m’am uitat la ei și m’am gândit; am zis: Așa vrea Dumnezeu, tu nu-mi mai ești tată... Eu în sufletul meu te urăsc pe tine!...",
    "—Te-ai gândit tu la asta? întrebă tresărind Maria.",
    "— Așa am spus eu încet... și mă uitam la el... din jâlțul cela... Și-mi plăcea cum strigă la el bătrânul și da din mâni. Putea să-l ia c’o mână și să-l zvârlă pe scări în mijlocul ogrăzii...»",
    "Începu să râdă, ochii i se intunecara parcă și fugiră în lături.",
    "«Frate dragă, vorbi iute Maria, sculâudu-se in picioare, e târziu și ești trudit... Du-te și te culcă... De-acu avem să fim amândoi aici... Am să te îngrijesc... ș’ai să te faci bine... Ai să te însănătoșezi...",
    "— Și ție mult rău ți-a făcut... mult rău... vorbi Panaite dând din cap amenințător. Mult rău ți-a făcut. Am înțeles eu toate... eu așa am un ceas — când înțeleg toate..!",
    "— Du-te și te odihnește...» vorbi iar Maria. Il lo de o mână, îi cuprinse cu un braț gâtul și-l sărută pe frunte. Simțea frământându-se în ea o milă și o jale nesupusă.",
    "După ce Panaite intră în odaia lui, Maria stânse lampa din sufragerie și trecu în odăița ei. Aprinse o lumânare de ceară și se mai uită odată în juru-i la tot ce orânduise pentru viața-i viitoare. Se dezbrăcă, se așează în așternut și lo o carte; dar în curând mâna-i alunecă la marginea divanului; rămase cu ochii ațintiți în bagdadie, gânditoare. O învăluiau gânduri după gânduri. Stânse lumânarea, se întoarse pe o coastă. Lumina lunei umplu odaia. Se întoarse cu fața la părete, — dar gândurile n’o părăseau și din trup orice oboseală dispăruse. Se întoarse iar în lumină, și rămase așa, cu ochii mari, suind și coborând cu gândul și cu sufletul ca pe o scară cătră lună—de unde vedea în neorânduială priveliști felurite din viața-i trecută, și lucruri nedeslușite, ca’n pâclă, din viața-i viitoare. Câte-o imagine fugară trecea, Stahu, Ana Hrisanti, Iorgu Voinea... pe urmă se făceà o schivnicie la poale de munte, într’o poiană... și sunau clopotele... și se vedea pe sine în haine cernite... Se trezi murmurând: « Asta-i icoana vieții mele...» Si iar se întoarse cătră părete și strânse ploapele, dar ațâțarea n’o părăsea. Abia într’un târziu o trudă plăcută îi muie trupul. Se strânse în așternut, în căldură, și adormi."
  ],
  "18": [
    "Adâncată. 12 Maia 189...",
    "Dragă prietină! Iată o lună și mai bine de când am plecat de-acolo, fără nici-o părere de rău, fără să cercetez pe nimeni înainte de a pleca. Numai pe la tine m’am abătut din fugă, pentrucă tu ai știut ș’ai priceput totul; și tot tu ești singura ființă la care mă gândesc cu dragoste de-aici, din schivnicia mea.",
    "Ai fost bună că mi-ai trimes tu întăiu câteva rânduri. Mi-ai pus cu glas mare întrebarea: ce mai faci?—și scrisoarea ta m’a găsit lucrând aici, în gospodăria noastră, ca una dintre cele mai harnice albine ale bunicului.",
    "De când am venit aici, pot să-ți spun că aproape n’am avut vreme să cuget la ceva, și asta a făcut mult bine sufletului. Aproape n’am avut vreme. — căci de gândit tot m’am gândit: asta este una dintre multele mele suferinți și dintre puținele bucurii.",
    "Astăzi, scrisorii tale, a urmat o ploaie strașnică de primăvară, « o ploae grasă » cum zice bunicul; «aur», «aur», cum strigă mătușa Nastasia, majordomul nostru. Și pe când curge această ploaie grasă, acest aur, și cântă picurii ștreșinilor, pe când majordomul, cu un sac în cap, pus ca o glugă, aleargă prin ogradă și potrivește ciubere, poloboace și putinele pe la toate picușurile,— eu îți scriu.",
    "Ce să-ți spun ? cum mi-am împărțit viața? Mă scol foarte de dimineață... Altfel nici nu s’ar putea aici, căci cobăile mătușii Nastasia cotcodăcesc și țârâesc de cum se zărește de zio... Pe urmă trebuesc mulse vacile, pornesc argații la lucru, și mătușa Nastasia strigă la toată lumea parcă s’ar afla într’o pustie ș’ar fi Beduin, ș’ar implorà pe Alah, la năvala Simunului.., Apoi câteodată se’ntâmplă că vine vremea umplerii borșului: atuncea trebue mătușa Nastasia să se mânie și să tragă pe cineva de cap... Trage de cap pe fata care-o ajută la treburi. Pe Culai băiatul de la oi, nu-l poate trage de cap, căci e tuns chilug: pe dânsul îl bate cu măturoiul... Asta este o condiție—fără asta nu se face borșul acru... Chiar nici eu nu sunt scutită de un răspuns iute, cu sprâncenele încruntate... Pe urmă, cătră amiază, când bate soarele, bătrâna vine cătră mine, la straturile cu flori, mă scutură de câteva fire de colb,",
    "și-mi zâmbește cu bunătate : «Te-ai cam supărat matà pe mine, azi...",
    "— Nu m’am supărat, mătușă Nastasie, zic. De ce să mă supăr?...",
    "— Apoi știi matà, azi am umplut borș... și m’am purtat cam acru... așa se cuvine...»",
    "Prin urmare, mă scol cu noaptea în cap. Și am atâta de lucru,— nici nu-ți faci idee’. Până la vremea când tu îți iai cafeaua în așternutul cald, și te gândești, cu plictiseală, ce-ai să faci până la amiază, — eu am făcut o inspecție în grădinuță, la cloștele cu pui, la albine...",
    "In grădinuță urmăresc răsărirea florilor. Nici nu-ți faci idee ce simțire de bucurie am când zăresc colțul unui fir de busuioc, al unei rozete: un sâmbure de viață, care crește, tinde cătră soare... Dar puii care aleargă prin lumină, și se abat cu pliscurile strălucitoare asupra crupelor pe care le împrăștie cu mână darnică mătușa Nastasia! Ii cunosc pe toți, le știu colorile, știu care-i mai melancolic și mai slăbuț, care-i bătăuș, cu porniri de a stăpâni anul viitor întregul popor al ogrăzii...",
    "Pe urmă vine rândul știubeelor. Acolo-i mare meșter bunicul. Stau lângă dânsul rastâmpuri îndelungate și-l privesc cum cercetează știubeele eșite mai slăbuțe din iarnă, și-l ascult cum îmi lămurește atâtea lucruri necunoscute pentru mine. Prisaca se umple de soare, și albinele încep a se țese ca o hoaspă de aur,..",
    "Vine vremea mesei: lăptarii cât de multe. Frate-meu s’a întors dela câmp, unde a umblat pe lângă oameni și și-a plimbat prin soarele primăverii suferința tăcută. Vorbim puțin, pare cufundat în gânduri, e palid ca’ntr’o prelungită convalescență. Stau de vorbă mai mult cu bunicul: totdeauna are ceva de spus: observații meteorologice, prognosticuri asupra recoltei, amintiri din zile vechi... Pot să-ți spun și eu, luându-mă, după cele spuse de dânsul, că anul acesta, deși s’au făcut mai târziu arăturile, adică deși e vremea târzie, până se va face. Pot să-ți dau și semne de an bogat: omizi nu s’au arătat, fluturi foarte puțini, gângănii rele nu se văd ; în câtev a dimineți s’au lăsat pâcle... Mai cu seamă pâclele acestea, în Maiu, par a fi semne de an mănos... Toți plugarii sunt veseli. Trec dimineața oamenii la prășit, și le aud zarva veselă pe drum, dincolo de gard... iar la amiază, când e tăcere, adie câte-un cântec duios din ogoare.",
    "Pe deal, de-asupra Adâncatei, s’a încheiat codrul. I-am urmărit înverzirea treptată și înflorirea. S’au umplut apoi de floare livezile. Acum toți pomii și-au nins petalele. O mare de verdeață se întinde în toate părțile... Spre Moldova — totdeauna aburiri de ape... Pare zarea aceasta așa de tainică! Parcă ascund ceva văile munților, după vălurile acestea ușoare... Și munții, așa de departe se arată, așa de pierduți, tot mai pierduți, trepte-trepte, suind în cer...",
    "Câte odată, colindând prin frumusețile acestea, îmi simt așa de liniștit și de senin sufletul, îmi pare așa de bine că mă găsesc singură, c’o carte, — și mă opresc, urmăresc zborul unei gâze, cântecul complicat al unei paseri.",
    "Altedăți, totuși, parcă-s singură. Imi aduc aminte de vorba ta: că sunt prea tânără, ca să mă îngrop în cimintirul unei singurătăți... Mă gândesc că o să mă deprind cu toate, că mătușa Nastasia se va banaliza, că bunicul n’are să aibă ce să-mi mai spue, că are să vie iarna, lungă, goală, întunecoasă...",
    "Dacă viața mea, aici, n’ar aveà un scop, firește că gândurile aceste mi-ar săpa sufletul și mi-ar tulburà prea des liniștea. Dar eu aici am venit c’o hotărâre mare: să isprăvesc printr’o înseninare a sufletului o viață care m’a umilit, și să mângâi zilele a doo ființi pe care le iubesc foarte mult. Cu cât surprind mai des la bunic înaintarea bătrâneții, cu cât urmăresc progresul tristeții la frate-meu, cu atâta mă simt mai pornită, cu dragoste și milă, cătră ei! Mai cu seamă la Panainte e ceva ciudat: e ca o plantă care tânjește; parcă s’ar sui din pământ în toate mădularele lui un suc otrăvit, care-i sărăcește și-i ruinează ființa...",
    "Uneori am clipe când, înseninând pe ființele acestea dragi c’o vorbă, c’un zâmbet, îmi pare că nu poate să fie în lume ființă mai fericită decât mine !",
    "Să nu uit să-ți spun că bunicul, ca răzăș adevărat ce este, a pornit un proces cum se cade tatălui meu pentru casele noastre, pe care le stăpânește el pentru fetele cucoanei Safta, — pentru fetele iubitei mele mame, care mă iubește așa de mult!"
  ],
  "19": [
    "Săveni, 11 Maia 189...",
    "Draga mea Mărie! Tu nu știi că ai fugit din Săveni cu cineva. A. da, ai fugit. Ai lăsat pe maior, după ce un an a știut tot satul și bărbatul n’a știut nimic, și te-ai dus. Ești o ființă fără rușine și fără suflet! Ai înșelat o comoară de om, «bun ca pânea cea caldă», ș. c. 1. Se zice că ai fugit cu un",
    "sub-prefect, care, pare-mi-se, a fost permutat dela noi mai săptămâna trecută. Alții jură că ai fugit cu un bătrân. Te-ai lăcomit la parale «ș’aici făceai pe fudula»...ș. a.",
    "Vezi tu ce logice fraze izvorăsc din gândirea Săvenilor de parte femeiască, iau întrupare în vorbe șoptite și aleargă pretutindeni ca niște vietăți vâscoase, pipăind cu tentacule și strecurânduse în urechi... Trebue să știi că odată cu organul vorbirii s’a dezvoltat în Săvencile noastre și organul auzului — într’un chip extraordinar. Nu numai vorbesc mult, cu o nesfârșită bogăție de supoziții la fiecare lucru cât de mic, dar și ascultă grozav. Urechile acestor femei sunt ca niște ventuze... Se lipesc de orice — și sug tot ce ar sămănà cu un sânge rău.",
    "Maiorul Stahu din pricina asta a avut accese de supărare. Au venit unele babe să-l mângâe și să-i dea știri despre tine: probabil că ești la Iași, probabil că la București ai fugit, ș’acolo trăești cu un ofițer. Ce putea să facă bietul om? Ființele acestea sunt așa de convingătoare, încât el simțea nevoia să vie la mine ca să-l încredințez că tu în adevăr ești la Adâncata.",
    "O mâhnire mare apasă asupra lui Stahu. Când îl văd așa, cu obrazul încremenint ca într’o mască de bolnav, mi-i milă de dânsul. Vorbește cu trudă, încet, parcă el singur se plictisește de ce spune. Mi se tângue: că te iubește, că te-a iubit și ți-a împlinit toate voile, că hotărârea asta a ta a fost o izbire grozavă pentru sufletul lui... Pare a înțelege că nu mai ai nimic pentru el, dar nu-și închipue cum de ți-a venit așa lucrul acesta, parcă ar fi o boală... «Ce s’a întâmplat? ce este?» Tot asta mă întreabă. Câteodată parcă s’ar lăsà înclinat să creadă tot ce se spune prin târg: simte nevoia unei lămuriri. Eu ce-i pot spune? De mângâiat nu caut să-l mângâi, lămuriri nu-i dau. Ce lămuriri i-aș putea da? li spun și eu că trebue să rabde, — că așa sunt femeile câte odată, și altele de felul acesta. Și-l încurajez la resemnare. Pare-se însă că resemnarea lui nu-i în liniște. Câteodată îl văd cu obrazul obosit și bătut ca de un abur fierbinte, cu glasul răgușit, cu ochii injectați de sânge... își aduce aminte că a trăit îndelungată viață de holteiu, — și are întoarceri cătră viața aceia. E mânios atunci, vorbește de tine ca de un lucru pe care l-a stăpânit și pe care cată să-l dobândească iar, pe cale legiuită ori pe cale silnică. Se rătăcește maiorul dumnitale. In clipele când îl văd așa, nu-mi pare rău că l-ai lăsat, deși ai lăsat un om trecut ca să-ți cheltuești zilele tinereții lângă un bătrân și lângă un bolnav. Nu mă îndoesc totuși că sufletul tău se va ridicà într’a doua revoltă, orice-ai spune tu de jertfă, de mulțămirea acestei jertfe, și altele de felul acesta.",
    "Intr’o Duminică, de curând, m’am întâlnit și cu Iorgu Voinea dela Plopeni, la cofetăria lui domnu’ lozef. Cetățenii din Săveni în fie ce zi trebue să înalțe rugi cătră Domnul pentru nemărginita-i bunătate, că a îngăduit să se clădească orășelul acesta în jurul cofetăriei lui domnu’ Iozef. — Voinea erà cu maiorul. Se pare că sunt prietini. Stăteau la o masă într’un colț și maiorul făcea mărturisiri dureroase. Vedeam după obraz, după gesturi. M’au văzut apoi, și s’au înfățișat ca să-și prezinte",
    "omagiile. Maiorul Stahu mi se părea foarte trist și Iorgu Voinea mi se părea destul de mulțămit—chiar prea vesel mi s’a părut pentru tristeța lui Stahu. Bine înțeles, nu râdea nici nu glumea, însă nu zădarnic mi-a dăruit maica pătrundere.",
    "«N’ați mai primit nici o veste dela Maria?... m’a întrebat Stahu... Inchipuiți-vă, eu nu mai știu nimic... Am ajuns intr’o stare ridicolă...»",
    "Iorgu Voinea părea că n’aude. Privea într’o parte, părea că nu-l interesează nimic din istoria asta. Iorgu acesta Voinea este un om primejdios. — Glumesc, bine-înțeles.",
    "Ce să-ți mai spun? că în afară de ceia ce eu singură cu simțurile mele bag seamă — maiorul, după ceia ce prietinele mele spun, ar fi căzut la patima beției, și anume căderea aceasta s’ar întâmpla foarte des într’o crâșmă zisă a Vădanei. Crede ce vrei despre asta. Eu îmi spăl mânile, ca Pilat din Pom.",
    "Tocmai. Văd ca a venit vorba de prietinele mele. Eu am, draga mea, doo feluri de prietine : cele care mă iubesc și cele care mă urăsc. Nu-i nici o deosibire intre ele — căci pe unele dintre cele care mă iubesc, mi se pare că le urăsc eu. Cu aceste prietine am destul năcaz. Cu darurile pe care le au, de a ascultà și a vorbi, și de-ași da drumul fantaziei (trei daruri la dânsele absolut fără legătură, nu se ocupă numai de tine și de maioru ci și de umila scriitoare a acestor rânduri. A! câte lucruri din cele pe care le spun ele, n’ași voi eu să se adevărească! Cum n’ași voi eu să se întoarcă ceva din tinerețea dusă; cea care mi-a rămas îmi produce mai multă suferință: «sfârșitul unei comori...»",
    "Imi atribuiesc multe lucruri prietinele mele. Și eu caut fără îndoială să le plătesc cinstit. Generalul Hrisanti, «leul» meu, intră în casă și eu sunt tristă și enervată. Are ceva să mă întrebe — căci eu sunt oracolul său,—are ceva să mă întrebe și eu stau mută. «Ce este? ce sa întâmplat, pentru Dumnezeu?!— Nimic nu s’a întâmplat! — Ce ai ? — Nimic. — Ești bolnavă? — Nu sunt bolnavă...» Tăcem un răstinp; eu încep a aduce vorba despre maiorul Stoianovici și despre consoarta sa, despre colonelul Cerchez și despre consoarta sa, și așa mai departe, până ce eu mă liniștesc și leul intră într’o furie potrivită: știu că furia acesta a lui va avea urmări potrivite.",
    "Iată cum petrec eu, draga mea, și cât de trist mi se scurge viața. Noaptea trecută m’am visat moartă, întinsă între flori veștede, și mă priveam eu însămi cu nespusă jale. Cărțile mi-au arătat tristețe mare, la pragul casei. Vine vremea iernii, dragă Mărie, și tare mă simt tristă: focul nu mai arde bine în sobă. Ție pe de altă parte ți se arată lucruri — pe care ș’așa fără cărți ași putea să le prezic. Cred că vei primi în curând o vizită care s’arată a veni dinspre partea Plopenilor. — Glumesc, bine-înțeles!",
    "Despre procesul între bătrânul Dumbravă și cuconu’ Vasilică Popazu s’a auzit în târg, îl văd câteodată pe bunul tău tată, trecând cu zâmbetul lui de dragoste, cu mișcările lui de om al lui Dumnezeu... Așa de blajin vorbește, atâta bunătate izvorăște din ochii lui... Face niște semne cu mâna, parcă inima ar voi să și-o scoată din piept și să ți-o pue înainte, pe palmă întinsă...",
    "Nu mă uita, și mai scrie-mi."
  ],
  "20": [
    "În dimineața de 18 Maiu, doo zile după ce Maria primise scrisoarea Anei Hrisanti, în sat la Adâncată începură a lătra cânii cu îndârjire. O trăsură străină, cu clopote răsunătoare, intrase pe ulița din mijloc, un vizitiu pocnea din biciu parc’ar fi împușcat dintr’un pistol, și huruitul roților părea un tunet prelung, înăbușit de depărtare.",
    "Erà pe la ceasurile 9 dimineața. Maria se plimba prin livadă singurică, gânditoare. Bătrânul și Panaite erau la câmp. Cele din urmă flori rozalbe de gutui se desfoiau și tremurau în lumina dimineții. O mireazmă tare de salcâm plutea în aerul călduț; albinele jucau în prisacă.",
    "Trăsura se abătu cu zgomot spre zăplazul cu streșină al livezeii; apoi deodată, scurt, clopotele și zgomotul conteniră înaintea porții. Maria avù o tresărire. «Trebue să fie Voinea... gândi ea. Ana Hrisanti a avut dreptate....» Și porni, grăbind pașii, spre ogradă. Cânii din lanțuri începuseră a lătra. Un argățel da fuga să vadă cine a venit. Glasuri se auziră; porțile se deschiseră. Maria își simți inima strânsă în piept, ca la o presimțire tristă. Fără voe murmură : «Poate să fie Stahu...» Se opri, privind de departe. Trăsura hurui pe podeț, clopotele sunară de câteva ori, rar; apoi în mijlocul ogrăzii se arătară deodată musafirii. «E Stahu!» Lângă maior, cunoscu și pe Iorgu Voinea; începu să-i bată în piept inima; o undă de nemulțămire se iscă în aceiași clipă, adăogindu-se tristeții.",
    "Musafirii o salutau cu gesturi largi, de departe. Maria trecu în ogradă, apoi spre intrarea casei; sângele îi năvăli în obraz: se silea să zâmbească. «Are să mă îmbrățișeze, are să mă sărute...» se gândea cu dezgust, privind țintă înspre Stahu. Dar în mișcările maiorului erà un fel de sfială pe care Maria nu i-o cunoscuse până atunci. Venea încet, cu pălăria în mână, zâmbea stânjenit; avea ochii tulburi, cu ațe de sânge. Prin mintea Măriei trecu gândul pe care i-l strecurase scrisoarea Anei Hrisanti: a băut!",
    "Maiorul întinse mânile, ea se trase un pas înapoi.",
    "«Bună dimineața, Marioară, bine te-am găsit!...» zise el oprindu-se. Ii erà răgușit glasul.",
    "Maria privea spre Voinea. El venea linștit la față, ca un plugar sculat înainte de răsăritul soarelui. Păreà serios; Mariei i se părea că ochii lui o privesc cu luare-aminte. — Întinse lui Stahu mâna; îi zise:",
    "«Bine-ai venit. Ce mai faci?... Când ai plecat ?...",
    "— Eu ? întrebă maiorul râzând, și se întoarse pe jumătate spre Voinea ; am plecat ast’noapte am rătăcit, am umblat, am sculat pe Voinea din somn, și l-am adus într’o bătae de biciu aici... Grozav m’am plictisit in târg.... Da’tu ce faci? Ce te uiți așa la mine ?...»",
    "Râdea, și fugea cu ochii în lături. Apoi trase spre el mâna Măriei, își puse apăsat buzele pe ea. Intrebă, cu același râs: «De ce ți-i așa de rece mâna?...»",
    "Maria se simțea învinsă cu desăvârșire de simțirea-i de tristețe. I se păreă de tot ciudată ivirea maiorului așa, deodată, în liniștea ei. Nimica din ceia ce o împresură nu se armoniza cu înfățișarea străină, rătăcită, a celui pe care-l părăsise: «Am trăit ani la un loc cu el, și acum mi-i cu desăvârșire străin...» se gândea ea. Și i se păreă firească și altă întrebare care-i năștea pe buze: «Ce caută el aici?» — Și, cașicum o suflare aspră i-ar fi răcit sufletul, obrazul i se umbri de suferință și zâmbetu-i pieri.",
    "Dădu ceremonios mâna cu lorgu Voinea. îl privi drept, fără să clipească, și ochii ei parcă-l mustrau pentru tulburarea liniștei în care se aflà.",
    "Dădù drumul apoi musafirilor în casă, în odăița ei, unde plutea un miros ușor de ierburi uscate și unde soarele pătrundea cu sfială parcă. Se grăbi să iasă. Maiorul se oprise în mijlocul încăperii și privea cu mirare în jurul lui. Asta-i făcea rău. Dintr’odată începu s’o doară capul, simțea în tâmple bătaia sângelui. Se grăbi cătră fântână. Bătrâna Nastasia ii eși înainte cu o cană mare de lut.",
    "«Trebue apă, dudue ? iaca aduc îndată. Da’ cine-s boerii?... Adică pe unu-l cunosc: e boerui cel tânăr dela Plopeni, da’ pe celalt, pe cel mai bătrân, nu-l cunosc...»",
    "Maria se opri deodată și parcă i se făcu negru înaintea ochilor când răspunse :",
    "«Acela-i bărbatu-meu, mătușă Nastasie...",
    "— Care? cel bătrân, dudue? întrebă bătrâna holbând tare ochii.",
    "— Nu mai trăesc cu el...» răspunse înnăbușit Maria.",
    "Ii ardeau ochii de rușine. Bătrâna nu răspunse. Scoase încet o ciutură de apă; umplu cana.",
    "« Mătușă Nastasie, vorbi deodată Maria, și ochii îi erau umezi și glasul îi tremura... Te rog dă-mi oleacă de apă... să-mi ud obrazul și fruntea... Mă doare capul...»",
    "Bătrâna îi turnă încet apă în pumni, — și o privea cum se spală. Când ridică ochii Maria, zări milă în căutătura bătrânei.",
    "« Doamne, dudue, tare ești tulburată, vorbi mătușa Nastasia... De știam eu, nu dadeam drumul la porți... Aici trebue să fie un drac... Ce caută el acu aici ?... după cât înțeleg eu, nu mai ai nimic cu dânsul...",
    "- Are să treacă și asta... mătușă Nastasie... Te rog adă dulceață și apă...»",
    "Bătrâna trecù pe dinaintea ei; o privi lung, clătină din cap; iar Maria rămase pierduta, cu bărbia în piept, cu ochii în pământ. Parcă-i venea amețeală; parcă din ce în ce dădea năvală în sufletu-i o suflare necurată. Parcă din ce în ce mai bine-și da socoteală că fuga ei dela târg se făcuse pentru totdeauna și că de-acum înainte nimic nu mai putea fi între ea și cela ce-i fusese bărbat. «Dar cc caută aici? ce caută ?» Mai are vre-un drept asupra ei ? își închipuie că o va înduplecà să se întoarcă?Cum s’a hotărât el așa să vie, după o noapte tulbure? A sculat pe Voinea din somn și l-a luat cu el într’acoace... A venit, are drepturi, vrea să-și arate drepturile pe care le are...",
    "«Nu se poate, trebue să fiu tare...»",
    "Iși șoptea încet vorba asta; și parcă se simțea rătăcită, așa de tare i se înegurau ochii și o durea fruntea.",
    "Porni spre casă. Intră încet, privind țintă înainte-i. Stahu râdea zgomotos. Mătușa Nastasia tocmai atuncea intrase și ea, și se uită urât, cu sprâncenele încruntate, la el. «E străin pentru mine... cu desăvârșire străin !...» zise Maria în sineși și i se părea că-l privește de departe, și e un om pe care nu l-a văzut niciodată.",
    "Apoi privirile i se întoarseră spre Voinea; erà serios, părea mâhnit; o învăluia înlr’o căutătură grea.",
    "«Poftim, luați dulceață...» zise ea încet.",
    "In clipa aceia mătușa Nastasia se aplecă și privi pe fereastră. Grăi îndesat, inălțând sprâncenele și întorcând spre Maria capul:",
    "«Aha ! iaca și nânașul Matei... A venit, tocmai la vreme, dudue...» Și prinse a râde cu răutate.",
    "«Iaca, dulceți de zarzăre, făcute de mâna duduei...» zise ea apoi, împingând tablaua spre pieptul lui Stahu.",
    "Mariei îi veni într’o clipită de fulger hotărârea, eși deodată pe ușă și trecu în iatacul din fund al bătrânului; acolo se lăsă pe un divan, își prinse capu’n palme și se lăsă pe-o coastă....",
    "Bătrânul era mirat, părea vesel. Văzuse în ogradă trăsura și caii. Intră repede în casă, urmat de Panaite. In pragul odăii unde erau musafirii se opri: eșeà, întunecată la obraz, mătușa Nastasia. Dintr’o aruncătură de ochi văzù în încăperea strâmtă pe Stahu și pe Voinea.",
    "«Da’ Marioara unde-i ? întrebă el repede.",
    "--Da, unde-i, răspunse morocănoasă bătrâna. Eu știu unde-a intrat?... De bucurie mare pesemne...",
    "— Ce este ? » întrebă dintr’odată, scurt, bătrânul, și păși în odae cu cizmele-i pline de țărână. Pe lângă el se strecură și Panaite, palid și cu ochii pânditori. Erà în haine de doc albastru, c’o pălărie marc de pae în cap.",
    "In aceiași clipă maiorul parcă se dumeri: venirea lui a trebuit să stârnească o furtună. Un val de mânie i se sui în obraji, potcoava din frunte i se făcù purpurie.",
    "«Am venit să-mi văd nevasta... zise el dârz, ridicându-se în picioare... Am venit ca prietin; văd că sunt primit ca dușman... Am drepturi... e nevasta mea! » Glasul lui gemea adânc, din gâtlej.",
    "Bătrânul rămase cu sprâncenele încruntate, cercetându-l mut, un răstimp.",
    "Privind batjocoritor țintă, înainte-i, Panaite grăi lin :",
    "«E copilul nostru...» și eși cu pași nesimțiți.",
    "«E copilul meu...» grăi și bătrânul ca un ecou. Apoi ridică fruntea îndârjit, și ochii îi scânteiară. Dar maiorul se potolise: își schimbă glasul și-și plecă fruntea.",
    "«Unde s’a dus Maria ? întrebă el domol, deodată... Poate s’asupărat că n’am vestit-o... Fac tot ce vrea ea... Dacă s’a mâniat, mă duc... Spune-i că nu mai vin fără voia ei...Vreau să vin s’o văd măcar din când în când... N’am vrut s’o supăr...»",
    "Apoi parcă simți nevoia să se mărturisească bătrânului; se apropie de el, îi cuprinse mâna; îi vorbea c’un tremur de tânguire în glas.",
    "«Imi eră urât, eram singur... Ce pot eu sa fac? ce rost mai are viața mea când sunt așa de singur?... Acuma m’am deprins... nu mai pot fără tovarăși. De o bucată de vreme nici nu mai pot sta seara acasă... Mă duc și eu la un pahar de vin... Il beau fără bucurie, îl beau cu mare mâhnire... Ș’așa m’am gândit eu aseară, pe când stăteam la un pahar: Mă duc, zic, să iau pe Voinea, mă duc să văd ce mai este la tară... De asta am venit...»",
    "Bătrânul stătu uimit; nu pricepea bine nici ce zicea Stahu, nici ce se petrecuse în casă. La glasul împăciuitor al maiorului se plecă totuși, întinse dreapta și spre cesalt oaspete.",
    "«Bine, dar ce-a fost?... vorbi el, tulburat.",
    "— A fost vina mea... zise deodată Iorgu Voinea. Dar vina mea e de ertat; eu nu știam, nu bănuiam ce are să se întâmple...»",
    "In răstimpul în care Voinea vorbea, Maria se arătă în sală. Ii ținea Panaite o mâna; îi mângâia cu drgoste degetele fine și albe. Apoi ii lasă mâna și întră cel întăiu în odae, zâmbind, privind cătră toți ca un om care știe o veste fericita.",
    "Voinea o zărise, îi simțise apropierea. Și’n mintea lui într’o clipită se închegase un șireclic: făcu în chip simplu mărturisirea vinei lui.",
    "«Eu sunt de vină...» zise el a doua oară, după ce Maria păși pragul. Și întorcând ochii, cașicum p[n’atunci n’au fi văzut-o,  parcă simți în privirea ei ceva — o lucire de recunoștință. Ar fi vrut să mai adaoge ceva, dar o văzu foarte tristă, albă ca varul la obraz.",
    "«Ce ai, Marioară ? vorbi cu grijă bătrânul Dumbravă. Ce-a fost?»",
    "Maria tăcu o vreme. Părea slăbită, se așeză pe un scaun.",
    "«De ce-ași spune că-mi pare bine de venirea dumnevoastră ? zise ea cu pornire, și privirea neagră i se înflăcăra. M’am hotărât să vorbesc curat. Ce-mi folosesc lacrimile? ce-mi folosește zbuciumul? Eu sunt hotărtă aici să mă’nmormântez. De aici nu voiu mai eși. Vreau să fiu înțeleasă. Dacă mai vii, vină, urmă ea înturnându-se spre Stahu. O să te privesc ca pe oricine — dar ca pe un străin... Vreau să uit tot trecutul.»",
    "Se opri. Gâfâiă de tulburare.",
    "«Să mergem ! zise deodată Stahu ridicându-se în picioare. Văd că parc’ași fi străin... >",
    "Și-i luceau ochii de durere.",
    "« Mai stați... zise cu îndoială bătrânul. Datoria noastră este să ospătăm pe musafiri... să le dăm pat de hodină...",
    "— Multămesc, multămesc frumos... răspunse Stahu râzând cu durere. Ne ducem.. Om mai veni altădată... Poate pân’atunci s’or mai schimbà lucrurile... Azi mă simt așa, parcă am înmormântat pe cineva...»",
    "Iși plecă în piept capul și oftă. Apoi eși încet, gârbov parcă. Avu în prag o ultimă izbucnire.",
    "«Bine, frate, strigă el cătră Voinea; cine a mai văzut așa ceva? Un lucru așa de ridicol, așa de dureros!... Ce înseamnă asta, frate? Eu nu înțeleg nimica, îmi vine să nebunesc !... Spune tu, Mărioară, și întindea mânile spre ca, —de ce mă alungi ? N’am înțeles, frate, nu înțeleg... Asta-i nebunie curată. Imi vine să-mi zdrobesc capul de ceva...»",
    "Dar Voinea îl lo de braț cu prietinie, îl coborî treptele, îl sui aproape cu sila în trăsură. Vizitiul, bătrân cărunt, se cățăra și el pe capră. Voinea stătu o clipă in cumpănă, apoi se întoarse repede spre cerdacul casei, strânse mâna bătrânului; se hotărî să intre și în sală, ș’acolo, c’o simțire ciudată, cașicum ar fi fost un jucător pătimaș care pune o sumă mare, cea din urmă poate, pe-o carte, vorbi cătra Maria :",
    "«Nădăjduesc că m’ați ertat...",
    "— Dumneata nu ești vinovat... răspunse Maria ridicându-se din locul ei.",
    "— O să vin să-mi cer ertare singur...» grăi Voinea tulburat. Maria nu răspunse. El coborî repede treptele, ca urmărit de ceva, — se aruncă în trăsură lângă maior, și vizitiul dădu biciu cailor. Clopotele începură a sunà iar, porțile se închiseră, dela fântână mătușa Nastasia făcu un semn cu mâna, parc’ar fi mânat pe bieții drumeți spre necurate pustiuri.",
    "Și singură în odaia ei, după aceia, Maria stà la sfat cu gândurile.",
    "«Ce a fost aceasta ? se întrebă ea. S’au petrecut toate ca ’ntr’o operetă. A venit bărbatul meu, omul care în virtutea unei legi m’a cumpărat aproape. A venit parcă să-și ceară un drept.. Cum s’a făcut că și-a plecat cerbicea ? Cum se face că am avui eu atâta putere, să-l înfrunt, să-l ridic dela locul lui,",
    "să-l alung? Parcă-mi erà milă de el... Parcă-i erau ochii plini de jale când m’a privit la urmă...",
    "Dar omu-i foarte ciudat, și găsește în sine uneori rezerve mari de putere... Parcă mă cercetez acuma și descopăr ce era răutate în mine. Sunt sigură că din pricina lui Voinea am săvârșit această faptă eroică. Dacă n’ar fi fost Voinea, m’ași fi purtat poate mai blajin. Mi se pare că-i mai adevărat decât îmi închipui eu acest lucru.",
    "Ce-a însemnat vorba dela urmă a lui Voinea?... S’a grăbit s’o rostească. Părea tulburat. De înșelat nu mă înșel asupra simțirilor lui —  deși n’am experiența Anei Hrisanti...»",
    "Umblà prin odae, căutà în neștire hârtia de scris și pana. Se puse la masa, ca să scrie prietinei sale întâmplările din dimineața aceia.",
    "«Dragă prietină, aveai tu dreptate când rosteai aforismul tău: că cea mai puțin cochetă dintre femei simteste iubirea unui  bărbat, mai’nainte chiar de a o cunoaște el singur... Femeia care a spus acest adevăr întăiu, trebue să fi trecut prin clipele prin care am trecut eu...»"
  ],
  "21": [
    "Ah! dragii mei, cât de frumoasă e viața în șesul Moldovei, la Adâncata — nici nu vă puteți închipui. Satul, la sfârșitul primăverii, e o grădină care se întinde departe până’n prundurile bălții și până cătră codrul care îmbracă dealurile. Și o liniște ca’n apropierea somnului plutește în aerul cald; mișcarea aproape a contenit cătră amiază; cânii dormitează la umbră pe supt garduri; s’a ogoiat și colbul fierbinte al ulițelor; ici colo se arcuește o boltă de nuci peste trecător, de-la o gospodărie la alta; umbra lor înflorește drumul. Peste gardurile joase ori printr’o portiță deschisă, zărești într’o grădiniță ruje drepte, uriașe, cu florile roșii dezvăluite. Ici bagi de seamă că te pândesc doi ochii",
    "strălucitori, dintr’o tufă. Un cap neclintit de fată, la linia zăplazului îți zâmbește. Nu l-ai văzut pân’acuma. In clipa următoare a dispărut. Un cântec adie de departe... Cucoșii își trâmbițează vestea iubirilor lor, — dar cântarea lor face parte parcă din liniștea cuprinsului, căci abia într’un târziu, din întâmplare parcă, o deosebești... In aceiași liniște, deosebești ritmul regulat, ca o bătae de inimă, al rotarului care lucrează la cobâlă... Și încet-încet, cu cât treci printre gospodării, urechea prinde tot mai multe zvonuri ale liniștei.",
    "Ai eșit din sat, ai trecut și de cea din urmă așezare, a meșterului faur; la o cotitură nu mai auzi nici bătaia ciocanelor; ai ajuns în câmp, unde se desfășură ogoarele oamenilor, ca niște lăvicere întinse la soare, ici pe câmp drept, dincolo într’o vălcică în altă parte pe o culme de deal. Nu mai vezi oameni pe câmp. Auzi ciocârlia tremurându-și cântecul strălucit,— parcă ar curge din înalt un pârăuaș de lumină și triluri de cristal. O dumbrăveancă trece peste popușoae desfășurându-și penele verzi și albastre. Auzi strigarea prepeliței; cârâitul cristeiului. Și iar se face tăcere. Și cotești după aceia pe un drumeag de țărână, și te‘ntâlnești la un podeț cu un om cu pălăria lată’n bouri, cu pieptul desfăcut. Mână c’o biciușca scurtă boii înjugați la un car cu saci. Vine dela moară. Ți-a dat ziua bună des- coperindu’și pletelele, pe urmă a dispăruit el la cotitura pe care ai venit tu. Și pe urmă iată moara, într’o tăetură de mal... Boi dormitează în soare, lângă care goale. Moara umblă— parc’ar fi singură... S’aude bătaia regulată a teicei... Ape spumoase se zbuciumă și fierb supt roată, în bulboană.",
    "Toate sunt frumoase la Adâncata, dar oamenii au griji și năcazuri. De când trăește bunicul Matei Dumbravă aici, nu știu dacă a privit cu asemenea ochi frumusețile firești ale meleagurilor lui.",
    "Câmpu-i un câmp, și moara lui e o moară. Iar în primăvara aceasta natura pare mai frumoasă — cu cât bătrânul n’o bagă de loc în seamă. Căci dumnealui, ca răzăș ce este, își îmbracă foarte des straele de șieac și se duce la târg să vadă ce-i mai fac «proțesurile.»",
    "Are procese: cu casele Aglaiței, case muncite de manile lui și a răposatei Magdalina, — și cu maiorul Stahu. Maria nu voia să intre într’un proces de despărțire, parcă se înfricoșa de acest lucru nou, neobișnuit: dar bătrânul nu înțelegea teama ei: «Un proces, floare la ureche... zicea el. Cunoaștem noi procedura...» Ș’a pornit și pentru Maria procesul de despărțire, ș’a luat-o și pe dânsa la târg în doo rânduri, pentru aceasta.",
    "Dar procesele se poartă cu năcazuri, mai ales când știi să le porți și când te ții grapă de ele. Erà năcăjit bătrânul, dar avea credința că la urmă tot a lui va fi izbânda. Râdea uneori povestind ce s’a mai întâmplat în trecerea lui la târg: cum a vorbit cu un advocat, ca să-l ispitească numai; cum a păcălit pe alt advocat, al lui cuconu’ Vasilică, chiar dintru început, cum a grăit el cătră judecători, cum a spus el că se întemeiază pe cutare articol, și pe cutare articol... «Apoi, domnilor judecători, zicea el, eu dreptatea mi-o caut numai când am prăpădit-o... Ca s’o caut trebuia s’o am...» Și cuconu’ Vasilică Popazu schimba fețe fețe. Bătrânul Dumbravă arătà cât de opărit stătea la proces cuconu’ Vasilică. «Apoi cu mine nu te poți dumneata pune, ginere— i-a zis el, că eu îs mai tare și de partea mea e dreptatea...» «Și cuconu’ Vasilică, urmă a povesti bătrânul, se făceă că n’aude: se ploconea cătră un boer, strângea cu amândoo mânile, rupându-se de șele, dreapta altui boer, ș’apoi grăià cătră toți cu dragostea lui, cu bunătatea lui... Tare ne-a mai amărât pe noi dragostea lui și bunătatea lui!»",
    "Dar nici pentru Maria n’au avut o vreme farmec satul și câmpiile, și colțul blând unde vuià și spumegà moara lui Dumbravă.",
    "Multă vreme i-a stat ca o piatră pe inimă întâmplarea din dimineața aceia de Maiu: când a sosit ca o furtună, după o noapte de petrecere, maiorul Stahu. I se păreà așa de nefiresc ceia ce se petrecuse, așa de străină parcă fusese în viața-i liniștită izbucnirea aceia... Ii rămăsese după aceia ca o pată în suflet. Se petrecuse și’n ea ceva nefiresc... Avusese unele mișcări ciudate. Gândindu-se, parcă mai mult se încredințase că mișcările acelea le stârnise Voinea, tânărul acela care o urmărea cu ochii",
    "de-o bucată de vreme. Deoparte un bărbat care vine să-și reclame drepturile, de alta soția lui care aproape il alungă. Ș’al treilea care pare a se bucură, parc a așteptà ceva... Parc’ar fi fost o izbucnire de râs la o înmormântare, — se gândea Maria.",
    "Singură în odaia ci, când cugetà la lucrurile acestea, avea ca o neliniște. Apoi cu hotărâre, se încredințà că orice tulburare trebue să înceteze. Destul îi fusese batjocorită tinerețea, acuma e vremea când se simte om, în stare să ajute pe alții — să se jertfească. «Jertfă..»- gând fix, lângă care se strecurà parcă zadarnic icoana nelămurită a lui Iorgu Voinea.",
    "Panaite, pribeagul, în pacea aceia a zilelor verii, în blândeța casei bătrânești, în căldura molcomă cu mirezme tari a ogoarelor, parcă suferise o destindere. I se luminaseră ochii, zâmbea bucuros; și câteodată, într’un colț al cerdacului, privind răsăritul lunei pline, începea să-și aducă aminte de neguroasele și zdrobitoarele lui rătăciri din trecut. Le povestea Mariei ca pe niște întânplări străine.",
    "Câteodată totuși i se întunecà glasul, încruntà sprâncenele și rămâneà tăcut: avea o întoarcere deodată cătră cuconu’ Vasilică Popazu: parcă i se ridicà înaintea ochilor, în întuneric, trupul nalt și uscat, și zâmbetul încremenit, și ochii lucitori, — și ca o zguduire nelămurită îi aducea în întreaga ființă, a miea oară, amintirea tristei lui copilării... Maria îl priveà în clipele acelea c’o simțire de teamă: erà grămădită în ochii lui o ură neagră; privea cu spaimă și cu ură fantoma tatălui.",
    "Altfel, parcă i se liniștiseră gândurile de pribegire. In schimb, trupu-i slăbise, brațele și picioarele parcă erau numai niște coarde nervoase. Când râdea, i se întindeau ca niște sfori între colțurile gurii și urechi.",
    "«Eu numai am mult, dragă surioară, murmură el într’un rând, seara, în întuneric, — si apucă mâna Mariei. Am umblat prea mult, ani de zile am umblat, și mi-a secat trupul de necazuri, de vorbe rele, de bătaia gerurilor, a vânturilor, a ploilor... Pe urmă, acuma, m’am oprit, — și trupul cere hodina mormântului...»",
    "Maria își simți sufletul plin de jale.",
    "«Ai să te faci bine, murmură ea cu lacrimi în glas. Am să te îngrijesc eu, am să stau totdeauna lângă tine...»",
    "Bolnavul îi mângâia degetele după obiceiul lui.",
    "«Marioară, grăi el încet, nu știu ce am avut eu: asta m’am întrebat totdeauna... Dar de suferința ce-am avut-o trebue să mor... Orice-ai spune, orice-ai face, trebue sa mă duc... Acum vezi și tu că vorbesc liniștit și lămurit... Și m’a urmărit în drumurile mele o durere năprasnică: a murit mama noastră, tânără și frumoasă... Ș’acuma mă urmărește un gând grozav: căci știu din ce pricină a murit mama...",
    "— Acestea-s gânduri, vorbi Maria c’un fel de frică. Fii cuminte, nu te gândi la asta...",
    "— Ascultă ce-ți spun eu, grăi întunecat Panaite. Nu mi-am adus aminte multă vreme... Dar acuma am văzut, a eșit în amintire un lucru vechiu... Mi s’arată o icoană, trebue să fie de-atuncea; în mine a răsărit acuma. Cum plângea mama... o văd... erà tânără și frumoasă... și plângea... Și tata o lovea, — o băteà cu ghiontul și o privea cu ochii lui sfredelitori, avea zâmbetul lui cel rău... așa cum zâmbea și ne privea în noaptea aceia a învierii... Atuncea a răsărit deodată in mine icoana aceasta...",
    "— Nu se poate, Panaite, trebue să fie o părere... nu se poate, nu se poate... Și prin trupul Mariei trecu un fior.",
    "— Ba da, ba da, eu sunt mai mare decât tine, eu țin minte...",
    "— Nu se poate, Panaite! De ce? de ce s’o chinuiască așa?...",
    "— Eu bănuesc de ce, șopti Panaite cu taină, și zâmbi în întuneric... Acuma știu. Asa-mi lămuresc si de ce m’a bătut și m’a chinuit și pe mine până ce mi s’au întunecat mințile... Ah! cum mă băteà... In cap mă băteà, până ce-mi simțeam creerii ca de plumb... Eu cred așa: că nu sunt copilul lui: de-aceia a chinuit-o el așa pe mama...",
    "— Ce spui tu, frate! strigă Maria cu groază, ridicându-se în picioare... Cum îți pot veni asemene gânduri!.. Vină-ți în fire, gândește-te la ce spui...»",
    "Deodată tăcu; vedea că vorbește zadarnic: simți o săgetare de ghiață trecându-i prin suflet. Panaite râdea încet, cu răutate:",
    "«Așa-i cum spun eu... Am înțeles când se uità el în noaptea învierii la mine... Eu n’am cu el nimica... De-aceia îl urăsc eu... Din pricina lui a murit mama, din pricina lui am să mor și eu... Și tu ai suferit tot din pricina lui...»",
    "Tăcură. Noaptea erà întunecoasă; adieri de răcoare veneau din livadă. Maria simțea o nemulțămire grea; bănuelile bolnavului aveau o pătrundere stranie, luau ființă în sufletul ei, chinuind-o cu un gând nestrămutat. Avea dorința să grăiască, să spulbere bănuelile acestea care o făceau să sufere, dar ceva îi spunea că asta ar fi zădarnic: frate-său n’ar înțelege-o. Și privea fix în întuneric, și parcă și ei i se închegà înainte icoana pe care i-o sugerase Panaite; maică-sa bătută, căzând supt pumnii lui Popazu...",
    "« De ce? De unde ț’a venit gândul acesta? izbuti ea însfârșit să geamă. Ce spui tu e grozav, frate...! Maica noastră a fost ca o sfântă !..»",
    "Dar Panainte parcă n’auzeà; stà nemișcat, toropit ca de friguri.",
    "Și deodată glasul lui, străin, un glas de copil, un glas dureros și trudit, îi sună la urechi :",
    "«Dragă surioară, mormântul mamei noastre a rămas uitat, făr’o lacrimă, făr’o floare.. »",
    "Și Maria își simți pieptul năvălit de amărăciune și izbucni în plâns."
  ],
  "22": [
    "Natura conspiră împotriva noastră.",
    "Suferințile trebue să fie uitate. Așa se pare cel puțin.",
    "Tot ce erà frumos în Adâncata, șesul Moldovei, drumeagurile pline de erburi și flori mirositoare, și Moara-lui-Dumbravă, păreau într’o zi de Iunie, Mariei, îmbrăcate ca’ntr’un abur de melancolie, ceva fermecător plutea pretindeni, în armonie cu sufletul ei.",
    "Ieșise dimineața, la răsăritul soarelui, cu Panaile și cu bunicul, în trăsura lor ușoară. Făcuseră drumul cătră Moldova la pânea albă, pe urmă cercetaseră fânațurile, și Matei Dumbravă intrase până la brâu în iarbă,  își plecase fruntea spre florile pline de roo; stârnise și doo prepeliți care zvâcniseră și porniseră zbârnâind într’un sbor drept pe deasupra erburilor. Maria a avut un țipăt ușor de surprindere; pe urmă le-a privit cum se înclină, cum se lasă cu aripile destinse, lângă o tufă de lumânărică.",
    "După aceia s’au îndreptat spre moară. Mergeau caii la pas.",
    "O lene dulce plutea din cerul curat. Maria se simțea pătrunsă ca de o înfiorare care-i înălțà gândurile și simțurile; și deodată, fără voe, se gândi la Iorgu Voinea... Și’n lanuri erà liniște, și căldura vibra în zare.",
    "De dimineață încă, Iorgu Voinea se deșteptase in casa boerească dela Plopeni, c’o hotărâre: să vadă pe Maria în ziua aceia. In multe nopți, după truda zilelor de muncă, stătuse treaz ceasuri, gândindu-se la dânsa. Intăiu avusese spre ea o mișcare ușoară, ca spre o femee frumoasă cu suflet mai deosebit... Imaginea ei îi aducea un zâmbet de plăcere, nu-l neliniștea. Pe urmă însă gândurile se îndrumară ca pe o cărare cunoscută, numai spre ea; să le stăpânească nu mai erà în stare. Și o neliniște soră cu mâhnirea i se iscă în suflet.",
    "Se îmbrăcă cu o grijă deosibită, își bău cafeaua repede. Eși în ogradă, cercetă caii în grajd. Mergea cu capu’n piept, cu fruntea încrețită.",
    "«Cuconașule, poate ești supărat de ceva... îndrăzni să-l întrebe bătrânul Petrea, vizitiul.",
    "— Cum? Nu. Uitasem. Să pui caii la droșcă... Azi mergem undeva...",
    "— Mergem la târg, cuconașule?...",
    "— Nu. La Adâncată ».",
    "Vizitiul dădu din cap, își scutură pletele cărunte și zâmbi. Voinea ridică fruntea.",
    "«De ce-ți vine a râde?...",
    "— Mie, cuconașule? ferească Dunmezeu!...» și ca prin farmeci se întunecă obrazul.",
    "Boerul îl privi țintă. Obrazul bătrânului se lumină iar într’un zâmbet de bunătate.",
    "«Apoi mă duc să pun caii cât de degrabă... grăi el fără să se clintească din loc.",
    "— Du-te ».",
    "Și Voinea trecu prin ograda largă, spre casele nalte, cu balcon de piatră. Acolo soarele-și cernea lumina printr'o rețea de viță sălbatică. Se așeză în scaunu-i de împletitură de trestie. Răsfoi în neștire o carte cu filele netăiate, o așează iar la loc, pe măsuță, își aprinse o țigară, și fumând își netează barba neagră și părul buclat care-i cădea pe frunte.",
    "«Poate-ar fi fost mai bine să-i scriu...» își zise el. Pe urmă clătină din cap în semn de împotrivire. «Nu, trebue să mă duc s’o văd...»",
    "Deodată își aduse aminte de Duminica aceia de primăvară, când Maria i s’a arătat în rochiea cenușie, cu pălăria neagră cu pene de struț, cu buchetul de toporași la piept... «Nu știu, a voit să mă privească atunci așa de lung... ori se gândea la altceva, cu ochii la mine... De-atuncea amintirea ei nu mă părăsește. De sigur că de-atuncea a pornit iubirea mea — și nu mi-am dat seamă...»",
    "Dădea încet din cap, cu ochii ațintiți, întrebările și răspunsurile i se învăluiau în minte, și chipul Mariei îi plutea dinainte, în umbra balconului.",
    "Ciudate gânduri l-au năcăjit într’o vreme. Se simțea atras cu putere cătră ființa aceia — și împrejurările îl sileau, ca s’o poată vedea din când în când, să ție un fel de legătură de prietinie cu Stahu. Asta-i nemulțămeà; i se părea jocul lui ceva nedemn... E adevărat că găsea o scuză; nu se gândea la ceva hotărât, nu cugetà să lege o intrigă... Căutà să se apropie, într’un chip nevinovat, de o ființă care-i plăceà. Dar iarăși e adevărat că maiorul Stahu ii făcuse destăinuiri mari: că între el și Maria legăturile slăbesc, că viețile de o bucată de vreme le sunt deosebite... Voinea urmărea parcă cu interes drama aceasta; acum își dà seamà: o urmărea cu interes și cu nădejde... Ș’aveà o simțire de mulțămire când se gândea că Maria cată să se desrobească, să iasă undeva la lumină din căsnicia-i neguroasă.",
    "Pentru jocul acesta al lui, pentru prietinia-i cu maiorul, avea nemulțămiri Iorgu Voinea.",
    "«Pentru dânsa am făcut acestea...»",
    "Și ce simțire ciudată a avut în ziua când s’a dus cu maiorul Stahu la Adâncata! A avut temeri și nădejdi. Poate să urmeze o împăcare, poate să urmeze o ruptură desăvârșită... «A fost o intrigat de roman; a izbutit...» Totuși el parcă eșise micșorat de-acolo... I se părea acuma că ar fi trebuit să spue ceva mai deosebit, să facă ceva... «S’ar fi cuvenit să se petreacă altfel lucrurile...» Venirea și plecarea aceia, în jumătate de ceas, plecarea unor învinși... Și el și Stahu plecau la fel... Ar fi trebuit poate să dobândească pentru sine o vorbă deosebită...",
    "«Parcă mi-i greu să mă mai duc cu droșca aceia și cu Petrea...» șopti el, c’o simțire de rușine.",
    "«Nu !» rosti el apoi tare, și se ridică. Făcu doi pași până la intrarea balconului. Strigă de acolo cu glas răsunător, îmmând capul :",
    "«Petre! nu mai pune caii la droșcă... Să-mi pui șaua pe Negru... Mă duc călare...»",
    "Vizitiul se opri cu manile pe căpestrele cailor: tocmai îi scotea din grajd. Ascultà cu gura căscată porunca stăpânului și-și scuturà pletele. Zâmbi iar:",
    "«Bine, cuconașule... Am înțeles...»",
    "Voinea zvârli țigara și se întoarse la scaunul lui.",
    "«Așa e mai bine. Drumul meu are un aer de poveste...»",
    "Incepu a se gândi iar. Când s’a născut în el simțirea aceasta gingașă a avut o îndrăzneală pe care astăzi parcă n’ar mai săvârși-o... Atunci, la Paști, îi strânsese mâna... A fost o hotărâre mare. Dar atunci iubirea încă nu-l cuprinsese. Azi — încă de pe-acuma își simte sufletul greu și nu știe ce va face, ce va spune...",
    "«Trebue să mă duc, s’o văd, gândi el. Atâta mi-i destul. Trebue s’o văd. Am nevoe de asta, mi-i însetat sufletul... Și simt că-mi va fi tot mai dragă : mă cucerește simțirea aceasta ceas cu ceas... Parcă încerc o năruire a voinței... Azi simt că într’adevăr o iubesc... Până azi m’am întrebat dacă se gândește și ea la mine, și mi s’a părut că a băgat de seamă mișcările mele ; dar astăzi nu-mi mai pasa de asta... Parc’ași vrea să nu știe nimic, până’n clipa când printr’o întâmplare oarecare va înțelege...»",
    "Gândurile acestea tulburate îi înfierbântau creerul. — Deșteptat din viața lui întrucâtva liniștită până atunci, izbucniri ca aceasta parcă avea în ea o căldură mistuitoare... Și se întrebă cu inima strânsa, după dezbateri lungi: De unde a izvorit în el năprasnic, covâșitor, focul acesta? Nici n’a băgat de seamă cum s’a întins și l-a cuprins, ca un rug... S’a deșteptat astă noapte în odaia lui goală; și erà singur în pat...",
    "O fereastră deschisă scârțâia în balamale... Un teiu fremăta lin la o boare de vânt și trimetea miros puternic în odaia lui plină de lucruri vechi... Dincolo de odaia lui erau alte încăperi goale; și toate erau pline de rămășițile unei vieți înbielșugate... Erà bogată în amintiri, în zile de aur, casa aceasta bătrânească. In ea trăiseră mai multe generații.. In odaia lui, în păretele din fund, știa că zâmbește bătrânul Voinea; dincolo, între ferestre, zâmbește cu tristețe maica lui moarta în tinerețe.. «I-am iubit, mi-au lăsat sufletul lor , se gândea Voinea. —Și viața lui, până la vârsta aceia de doozeci și șase de ani și-o văzu goală... Cele câteva legaturi trecătoare, c’o fată dela țară, c’o cucoană care stăpânea acu câțiva ani o moșie megieșă — le-a petrecut fără să simtă nimic decât acel «instinct atât de van...»",
    "Ș’acuma erà foarte singur și’n puterea tinereții.. Se simțea singur și trist în noaptea aceia; parcă golul din juru-i se lărgea la nesfârșit. Și deodată icoana Mariei i se puse înainte ca’n abur, întâiei nedeslușită, — pe urmă deplină, în linii limpezi, în strălucirea tinereții ei... Imaginea aceasta",
    "l-a zguduit: ca un sânge de foc a prins a-i alergà prin simțuri.",
    "Se ridică deodată cu ochii rătăciți. Copitele calului sunau pe pietriș, înaintea scării.",
    "«Gata? întreabă el cu grabă și puse mânà pe pălăria de pae și pe cravașa. E’nchingat bine? Răspunde repede, ce te uiți așa la mine?",
    "— Gata, coconașule, gata... răspunse vizitiul.",
    "Dar Voinea nu-i mai așteptase răspunsul; se zvârlise în șea; calul, lovit, porni deodată în salturi aprige. Pe când alerga pe drumul moaie, își aduse aminte că uitase să dea porunci vătafului. «Nu-i nimic, gândi el, azi pentru mine e zi de sărbătoare...» Și arse pe negru cu cravașa. Calul tresări supt el în întinsoarea fugii. «Nu te supărà, Negrule, iartă-mă și tu... vorbi el încet; azi mi-am pierdut cumpăna...»",
    "Lanurile înspicate unduiau la suflarea vântului. Voinea simți în obraz o boare caldă; mergea împotriva amezii. «Ce-o să fac? ce-o să spun?» se gândea el, și îndemnà calul.",
    "In tulburarea lui se amestecă o bucurie. Așa merse o vreme cu gândurile, și lumina zilei parcă creștea în juru-i. Nici un ceas nu trecuse și călcase jumătatea de poștă care despărțea Adâncatà de Plopeni. Acuma zărea turnul bisericii și crestele livezilor. Negrul suflă ostenit supt el. Ii domoli fuga. Nu mai avea mult. Inima i se înferbânta în piept.",
    "Dar iată că la o cotitură, unde, din drumul spre sat, se împarte un drumeag spre moară, - cineva parcă ar fi aruncat un lanț ș’ar fi înfășurat în el și cal și călăreț. Se opri scurt. Inainte, la câteva obrațe, o trăsurică mergea încet, spre moara veche. La tropotul calului, cei din ea întorseseră capetele, și îutr’o clipă lui Voinea i se arătă obrazul alb al Mariei. O broboadă ușoară de borangic îi ținea ca’ntr’o cunună părul.",
    "Inima lui Voinea începu să se zbată grăbit.",
    "Trăsurică se opri. El lăsă calul la pas, să înainteze. Iși simțea ochii fierbinți plutind ca într’o ceață. Pe urmă când fu aproape, parcă se luminară toate în juru-i; glasul Mariei îl chema.",
    "«Domnule Voinea. Dar cu ce împrejurare ai rătăcit pe-aici?— Veneam la Adâncata, veneam să mat văd niște prietini...» răspunse Voinea și sângele i se sui în obraji.",
    "Bătrânul îi întinse mâna cu prietinie.",
    "«Foarte bine ai făcut, domnule Voinea... Așa cum ai venit acuma, singur, ne faci plăcere...»",
    "Și Matei Dumbravă începu să râdă cu veselie.",
    "Plecându-se apoi pe oblânc, Voinea apucă și mâna ce-i întindea cu obrazul neclintit Panaite.",
    "Apoi salută încă odată, cu pălăria, pe Maria.",
    "«Bine, domnule Voinea vorbi ea zâmbind, cu noi nu dai mâna ?...»",
    "Il privea puțin pieziș, cu un zâmbet șiret.",
    "Voinea nu răspunse, dar c’o mișcare iute descăleca, trecu frâul calului în cotul mânii stângi, și făcând un pas întinse Mariei dreapta, cașicum ar fi vrut s’o ajute să se coboare. Ea se hotărî dintr’odată, sări ușurică, și volanele rochiei albe fâlfâiră o clipă. La noi, ai venit? întrebă Maria fără să-l privescă.",
    "— Numai pentru asta...»",
    "Coborâseră și bătrânul și Panaite, — ș’acuma mergeau pe jos, ei înainte, lângă trasurică, și’n urmă Maria și Voinea, cu calul negru înspumat după ei.",
    "Câteva căruțe așteptau în bătătura morii; intre roțile uneia un om dormea cu fața în sus, la umbră. Inlăuntru pietrele huruiau lin; în covată curgeà făina în zvâcniri ușoare; o ometiță fină, jucând în bătaia soarelui, umplea încăperea. Morarul, om tânăr, nalt, cu părul și cu mustățile ninse, stătea gânditor într’uu colț, pe-un scăunaș cu trei picioare. Lângă el așteptau tăcuți, răzămați de părete, doi gospodari.",
    "Când își văzu stăpânul, morarul se sculă în picioare, cu un zâmbet blajin. Dumbravă înălța capul:",
    "« Bună ziua, Ilie, ce mai faci ? — Noroc bun! adăugi el, întorcându-se spre oameni.",
    "— Mulțămim dumitale», răspunseră gospodarii. Morarul își mângâia mustățile. Apoi își vârî mânile’n chimir și vorbi:.",
    "«Bine facem, stăpâne. Mai măcinăm și noi oleacă...»",
    "Maria se oprise, lângă Voinea. Zgomotul lin al mori, glasurile domoale ale oamenilor, aveau ceva patriarhal, din alte vremuri parcă. O duioșie îi cuprinse inima.",
    "«Domnule Voinea, zise ea, ca să fii fericit trebue puțin lucru...»",
    "El se întoarse spre ea; o privi fără să răspundă.",
    "Ea începù a râde și adăogi: «Azi vreau să uit de multe și să fiu fericită... Bunicule! strigă ea. Să poposim aici. In jurul morii e umbră, avem unde sta, și dinspre Moldova vine o adiere de liniște...»",
    "Deodată se opri, își simți privirile fierbinți: i se părea că a fost prea sentimentală. Dar bunicul părea și el câștigat de un avânt de tinerețe.",
    "«Minunat! strigă el. Trimitem pe Neculai să dea de veste Nastasiei. La moară putem face o mămăliguță ; eu am să vă prind cu crâsnicul din pârău, de-un borș de pește, Panaite s’a repezit până la stână, pentru oleacă de brânză... Avem să petrecem împărătește - și în cinstea oaspetelui o să înălțăm câte-un pocal de apă rece!...»",
    "Îndată se simțiră cu toții împrietiniți după voioșia bătrânului. Abia acuma-și cerură vești despre sănătate și despre afaceri, și Voinea stătu de vorbă un timp cu Dumbravă, și se găsiră buni prietini: holdele și ploile le-apropiau sufletele.",
    "Maria le ascultă sfatul: se bucurà de’nțelegerea aceasta; se bucurà că Voinea place bătrânului. In același timp se gândea: erà bine încredințată că Voinea numai pentru dânsa a venit. Parcă nu îndrăznea să-și lămurească deplin în cuvinte simțirea pe carc o bănuia la Voinea, — dar o adiere nedeslușită de plăcere o cucerea, parcă-i umplea ființa ceva din mirezmele blânde, din farmecul câmpiilor ce o împresurau. Niciodată nu se simțise astfel; câteva clipe ii trecură prin minte zilele vieții dela Săveni, cu maiorul Stahu, — și parcă-i venea să se scuture de ceva necurat.",
    "Tăceà, și se simțea bine așa. Iar Voinea’n ziua aceia venise cu un gând de împăcare pentru toate; bătrânul Dumbravă dădea la lumină teorii ciudate asupra ploilor în legătură cu premenirea lunii, se arătà în potriva mijloacelor noo în lucrarea pământului, și Voinea nu’nțelegea de ce-l aprobă. Pentru el în ceasul acela orice-ar fi spus bătrânul erà bun: căci era lângă femeea pe care o iubea!",
    "Dar clipele nu treceau numai cu un sfat puțin între tânăr și bătrânul Dumbravă. Neculai flăcăuașul plecase în sat. Panaite se urcase în trăsură și se îndreptase cătră stână ; bătrânul Matei coborâse de pe o șandrama crâsnicul. Și pe când se cobora spre bulboana limpede, Voinea cercà să se",
    "împrietinească cu Maria, — căci iubirea vine de multe ori înaintea prietiniei.",
    "Începură să vorbească despre o mulțime de nimicuri, stând sus, pe mal, amândoi în picioare, alături. Bătrânul lăsa rățeaua în apă, la adânc, — apoi o scotea incordându-se pe spate și înălțând încet prăjina. Apa se strecură repede ca picături de lumină, — un pește argintiu rămânea",
    "zbătându-se câteodată, și Maria scotea un strigăt vesel de uimire.",
    "Incet-încet Voinea începea să-și desvăluiască sufletul, să vorbească de viața lui singuratică în casa bătrânească. «Prietini nu mi-am făcut decât puțini, zise el într’o vreme; m’am despărțit de ei după anii de școală, după ce-am intrat fiecare în viața adevărată, în luptă... Am venit la țară, tata a murit... și am trăit așa o viață singuratică...",
    "— Câte-odată te simțești mai bine singur, grăi Maria.",
    "— Câte-odată. Dar când se zbat în pustiu gândurile... și singurătatea nu ți-o umple nimic: o idee, o amintire, un sentiment,— te simțești foarte trist...",
    "--E adevărat... răspunse Maria, încet.",
    "— Viața noastră, a plugarilor, urmă c’un fel de pornire Voinea, e plină: aer, soare, câmpii. Le simțesc toate acestea cu putere... M’am născut în mijlocul câmpurilor, am trăit o viață în mijlocul lor. Parcă mi s’ar părea ciudat să lipsesc eu dintre casa mea veche și parcul nostru... M’am trezit cu ele, — am prins rădăcini... Și cu toate acestea s’ar putea să rămâie singurătate desăvârșită acolo; s’ar putea să pribegesc într’o zi. Bătrânul s’a dus; mama încă din tinerețe a lasat toate... Astă noapte m’am trezit, singur și mâhnit, și m’am gândit la dânsa.— A, și mama dumitale s’a dus din tinerețe...»",
    "Voinea dădu din cap; se simțea înduioșat; și cu toate acestea vorba despre viața lui și despre cei duși o adusese anume ca să miște sufletul Mariei.",
    "Tăcură amândoi. Apoi se întoarseră în loc și porniră în jurul morii. La deal, pe malul pârăului, o casă veche, acoperită cu stuh, se ridică. Inaintea casei, un păr bătrân, c’o coroană uriașă de frunze și de rod, se înălțà în lumina zilei. Un bătrân gârbov, slab și palid, sta la rădăcina pomului, priveî țintă înainte cu ochi mici,— parcă se gândea la ceva.",
    "Se apropiară de el. Bătrânul înălță fruntea.",
    "«Ce ai, moșule? ești bolnav?» întrebă Voinea.",
    "Moșul făcu un semn ușor cu mâna slăbită, un semn de renunțare. Apoi vorbi încet — abia îl auziră:",
    "«Ați venit într’acoace la noi ? Stați pe scaunul cela, la umbra părului...»",
    "Se apropiară. Bătrânul îndesă palmele în pământ și se așeză mai bine în capul oaselor.",
    "« Dumnevoastră sunteți nepoții stăpânului ? a lui domnu’ Dumbravă ? întrebă bătrânul c’un zâmbet palid.",
    "— Numai eu i-s nepoată, răspunse Maria; dumnealui nu; dumnealui e boerul dela Plopeni...",
    "-—Așa-așa... grăi bătrânul. Apoi să fiți sănătoși... Dumneavoastră sunteți tineri, vă bucurați de lumină, da’ iaca, eu simțesc că mi-i frig... Și m’am așezat și eu la umbra pomului istuia.... Peste",
    "vre-o trei patru zile mă duc si eu...",
    "--De ce, moșule? zise Voinea,—eu cred că mai ai zile de trăit...",
    "--Numai Cel-de-sus leagă și dezleagă toate.. răspunse moșneagul... Iaca, eu stau aici in casa",
    "asta de șaizeci de ani... Aici am fost morar. Pe urmă a rămas feciorul-meu... Ilie... Ceilanți care i-am avut, s’au împrăștiat, au și ei gospodăriile lor... Zic ei: Hai, tătucă, în sat, îi muri la noi... —Nu; inie aicea mi-a fost drag... Ș’apoi eu cred că supt părul ista am să mă sfârșesc...» C’o mână cu degete slăbite își dădu la o parte de pe frunte câteva șuvițe albe.",
    "«Vedeți dumneavoastră părul ista? zise el iar, ridicând o clipă ochii în sus. Ast’ primăvară s’au împlinit patruzeci și doi de ani... Eram însurățel — și morar aici... Și m’am dus eu cu nevasta la lemne în pădure, într’un rând. Am încărcat carul. Pe urmă am stat la o margină de poiană ș’am scos o leacă de gustare... Mă uit eu;: văd așa o mlădiță, erà o leacă mai groasă decât un chibrit... Eu zic: Aista-i păr... Ba parcă-i măr... grăește nevasta — Bine, zic, l-om lua, și l-om pune dinaintea casei... Il lom noi; avea doo rădăcioare proaspete, pe supt frunze numai: una în colo, una în colo... L-am luat cu tot cu frunze umede, i-am pus în traistă... Ș’acasă, zic nevestei: Vină și pune și tu mâna; amândoi l-om răsădi, ca să facă rod în toți anii... Ș’a pus și ea mâna, și l-am răsădit.. Am așteptat noi trei ani. A rodit cinci pere... Să se coacă, zic. Dac’or fi bune, așa îl las; dacă’or fi pădurețe, l-om hultui... Și nu știu ce soiu de pere a fost, de unde l-a trimes Dumnezeu, că tare se fac mari și frumoase — și parcă-s cu miere la gust... Și’n toți anii rodește...»",
    "Bătrânul iar își înălță ochii spre bolta pomului, apoi privi pe cei doi oaspeți cu un zâmbet blajin.",
    "Păcat că nu-s coapte... zise el. Se coc încolo, pe după Sântilie.",
    "— Apoi om veni și noi pe-atunci... vorbi Maria.",
    "--Atunci n’am să mai fiu pe lume, răspunse încet bătrânul; da’ părul are să rodească, ș’or gustà",
    "din el tineri ca dumneavoastră, — și n’or ști că l-au sădit cu dragoste tot doi tineri, așa cum sunteți dumneavoastră acum, în floare...»",
    "Bătrânul cu zâmbet încremenit, își lăsă capu’n piept.",
    "« Da’ baba unde ți-i, moșule? întrebă Voinea într’un răstimp.",
    "--Ea s’a dus ast’primăvară, pe când erà părul înflorit...» zise bătrânul ridicând ochii.",
    "Maria se simți deodată mâhnită; înălță ochii și privi spre coroana arborelui; o umbră dulce, plină de ace de lumină, îi juca pe față. Voinea o privea de-aproape c’o înfiorare; îi jucau șuvițe de păr în jurul urechiușelor; simți o pornire s’o cuprindă de mână, de mijloc... Dar se stăpâni. Bătrânul parcă ațipise. Porniră cu pași nesimțiți mai departe; o pajiște înflorită se ridică ușor, în susul pârăului, și liniștea păreà a crește.",
    "«Mă iubește...» își zise Maria privind pe Voinea. Făcu apoi o mișcare iute, trecu pe dinaintea lui și rupse o margaretă care se legănà deasupra erburilor.",
    "«A fost tristă povestea bătrânului. »  zise ea zâmbind și privindu-l țintă în ochi.",
    "Voinea fucu o mișcare. Ea îi înțelese. Se gândi: Vra să-mi apuce mâna... Se opri; ridică floarea și începu să-i rupă foițele albe. Se întoarse apoi în loc c’o mișcare grațioasă, îi ceru printr’un gest brațul, și zise serioasă:",
    "«Să mergem, domnule Voinea, să vedem dacă fierbe borșul bunicului...»",
    "Voinea se simți foarte fericit când îi lo brațul, dar avântul de îndrăzneală îi pierise; căci cochetăria e o floare care seamănă cu trandafirul: are și spini, și, după cum se vede, e nelipsită oricărei femei."
  ],
  "23": [
    "Jumătatea aceia de zi a fost frumoasă ș’au petrecut-o bine. La un ceas după amiază stăteau; încă pe pajiște, supt părul cel bătrân. Morarul vechiu se trăsese în casă la răcoare, moara stătuse, și la lăptoc sunau cristalin numai vițe subțiri de apă; bulboana se liniștise, își mânà neagră apele la vale și din când în când pe luciul ei nășteau șurupuri repezi, care se săpau crescând, ș’apoi scădeau, se mistuiau.",
    "Câtă vorbă din partea lui Voinea, câte amintiri de haz din partea bătrânului! Maria se simțea veselă ca niciodată; prânzul acela rustic fusese o noutate pentru dânsa; petrecerea lângă un om care, ea erà încredințata, o iubea, îi umplea ființa de simțiri paterne. Orice glumă a bătrânului o făcea sa râdă; apoi, cu ochii umezi, cu obraji îmbujorați ascultà glasul lui Voinea.",
    "Dar în umbra copacului bătrân aerul deodată începu să fie înăbușitor și fierbinte; apoi prin boltă trecu o înfiorare grăbită, parcă ar fi venit o veste de departe; frunzele începură a murmura.",
    "«Să știi că are să ploae...» zise bătrânul Dumbravă, și se sculă în picioare; eși la limpeziș și privi spre asfințit. Dincolo de Moldova, pe depărtatii codri întunecoși ai cetăților de piatră, se strângeau în grabă nouri alburii.",
    "«Da, are să ploae...» vorbi el iar, deplin încredințat.",
    "Se sculară cu părere de rău și ceilalți de la locurile lor, priviră și ei spre zare, — și Voinea începu să se minuneze de știința bătrânului, încă o măgulire; și Maria îi privi recunoscătoare.",
    "«Eu, lucrul ista l-am văzut nu știu de câte ori... vorbi Dumbravă întorcându-se spre proprietarul Plopenilor; fac plugărie de când eram de o șchioapă... De șaizeci de ani mă uit la cer, la Moldova, la munți, cunosc vânturile, le știu iuțeala și rostul... Rar mă înșel.",
    "— Apoi atuncea, domnilor, strigă Maria cu patos, pe cai, în trăsură, și la goană ca o armată învinsă!..",
    "— Firește...grăi Dumbravă ; iaca și vântul se întărește...»",
    "Prin păr trecu o scuturătură, o suflare ca de spaimă; răchițile dela lăptacul morii începură a se îndoi prelung. Bătrânul și Voinea porniră înainte; din moară eși Ilie cu capul gol, își ridică fruntea, privi și el depărtările, și parcă trăgea pe nări vântul.",
    "« Dă, Doamne! strigă el vesel, și privi cu bunătate în jurul lui.",
    "Trăsura fu scoasă de supt șopron, fură aduși și caii, și cu toții acuma parcă erau cuprinși de un fel de înfricoșare. Un tunet vui slab, parcă s’ar fi năruit ceva în tainiți subpământene, departe. Veselia îi cuprinse pe toți; Maria se apropie și potrivi lăvicerele în trăsurică, iar Dumbravă, Panaite și Voinea lucrau cu grabă la hamuri.",
    "« Sus! » strigă deodată, bătrânul, și puse mâna pe biciu.",
    "Voinea dădu mâna Mariei, o ajută să se urce. Bătrânul făcu un pas mare — deadreptul la locul lui; Panaite se azvârli și el alături, Culai flăcăuașul își îndesă cu amândoo mânile pălăria bine în cap; Voinea se aruncă în șea; și în urmă un biciu de foc înfășură zarea; caii porniră dintr’odată, ca și cum ar fi fost un semnal.",
    "Ploaia îi prinse pe drum. Vântul conteni deodată, o neclintire desăvârșită se întinse peste câmpii; apoi în liniște începu să se audă ropotul ploii venind din urmă. Matei Dumaravă luase el hățurile și îndemnă caii la galop; Voinea fugea alăturea cu trăsura; din când în când își înturnă privirile spre Maria și zâmbea fericit. Deodată ploaia îi ajunse; întăiu câteva picături mari, rare, apoi o năvală mânioasă de apă.",
    "Le-au trebuit câteva minute până în sat; porțile casei erau deschise. La intrarea trăsurii, o larmă se ridică în toată gospodăria. Maria râdeà, spăimântată de ploae și totuși veselă; bătrânul Dumbravă strigă la argați. Voinea sări de pe tal și se repezi sa primească pe Maria. In graba aceia, în ropotul ploii, pe sus o cuprinse, pe sus o purta doi pași și o puse în cerdac.",
    "«Îs udă ca un șoarece... » vorbi ea, intinzând mânile, rotindu-se puțin și privindu-se. Iși scutură apoi părul scânteetor și dădu năvală în casă. Într’o clipă caii fură deshămați, trăsura pusă la adăpost și cei trei bărbați intrară și ei în cerdac.",
    "«Acù un foc în sobă... strigă Dumbravă, și blănițele... ca să ne uscăm... Bună ploae, oameni buni! Anul ista dă Dumnezeu ploaia tocmai când ne trebue... Noi cerem : ploaie! — el învârte de un șurup și ne dă ploae...»",
    "Râzând înveseliți, intrară în sufragerie. Acolo, pe când se dezbrăcau de surtuce, mătușa Nastasia, ațâțând focul, se pregătea să le dezvăluiască o taină. Zâmbea și-și ațintea asupra lor ochii, în răstimpuri.",
    "«Ce-i, Nastasie? ce s’a mai întâmplat? ce vrai să ne spui? vorbi Dumbravă.",
    "— A venit cineva, nânașule... zise bătrâna, ne mai putându-se stăpâni. A zis că să nu vă spun dintr’odătă... să mai las... trăsura a trimis-o la han... și el v’a așteptat... Da-i un om așa de blajin... bun ca pânea caldă... ș’așa de de treabă... și grăește tare frumos... trebue sa fie omul lui Dumnezeu...",
    "— Cine-i? Nu ți-a spus cum îl chiamă?...",
    "--Apoi am înțeles eu! Nu l-am văzut demult, da’ l-am cunoscut. A îmbătrânit tare. E tatăl",
    "duduii...",
    "—- Cum? ginere-meu? strigă bătrânul sărind în sus de pe scaun. Ce caută aici? Ce voește? ce-i trebue?...",
    "— Săracul! zise bătrâna cu mâhnire. Tare pare năcăjit!.. Da’ ce are domnișorul nostru? întrebă cu mirare, cu glas schimbat bătrâna, ațântindu-și deodată ochii asupra lui Panaite... Parcă i-i rău...» Cu toții se întoarseră spre băiat. Se ghemuise lângă sobă, în colțul patului, își cufundase capu’ntre umeri, un tremur ușor îi scuturà trupul; cu ochii mari, lucitori, privea fix înaintea lui, în dușamele.",
    "«Ce-i, Panaite dragă? ce ai? întrebă bătrânul cu grijă.",
    "Voinea îi apucă o mână, i-o cercetă. Erà fierbinte, uscată.",
    "«Mă doare capul...» zise încet băiatul... Apoi sări în picioare și privi cu mânie cătră Nastasia:",
    "«De ce l-ai lăsat să intre? strigă el. De ce i-ai dat drumul? Nu vreau să-l vad! nu-mi trebue să-l văd! — și parcă erà cuprins de un fel de spaimă. Mie mi-i rău... Mă doare capul... adăogi încet, lăsându-se la locul lui. Imi ard ochii... Parcă-mi curge foc prin vine...",
    "— Nastasie! vorbi Dumbravă. Du-te repede și pregătește patul. Fă-i o ulcică de vin fiert... Nu-l lăsa. Uite-l că tremură... — Apoi apucă pe nepot de mână. — Du-te și te pune în pat, Panaite... Să stai liniștit, să bei ceva cald, ș’are să-ți facă bine».",
    "Panaite porni supus, dar avù o privire ciudată, piezișă, spre ușa din fund. Erà în privirea aceia, pe lângă tulburarea durerii, ceva falș, ceva din privirea furișată pe care o au unii nebuni.",
    "«Acolo-i? șopti el zâmbind cătră bătrână, și arătă cu degetul.",
    "— Acolo, drăguță, acolo... grăi cu compătimire baba Nastasia. E tatăl dumitale doară... el te-a făcut, el te-a crescut... Și spunea că-i sunteți dragi ca ochii din cap...»",
    "Panaite nu răspunse, dar avu un râs înnăbușit, spasmodic, și iar își furișă spre ușă privirile.",
    "După ce eși, se așeză la foc pe scaun bătrânul, la locul lui, în fața lui Voinea, și grăi cu mâhnire:",
    "«E bolnav băiatul...»",
    "Un răstimp scurt amândoi rămaseră tăcuți privind spre focul care pâlpâia vioiu. Stăteau pe scaune de-oparte și de-alta a flăcărilor, învăluiți în blăniți. Amândoi erau ca ochii plini de gânduri.",
    "«De ce să fi venit? grăi bătrânul, parcă și-ar fi vorbit sieși.",
    "— Cine știe! zise Voinea.",
    "— Doar suntem în proces, frate, răspunse răzeșul tresărind dela locul lui. Dumneata nu știi ce-a fost intre noi, dumneata nu știi ce om e, cât rău mi-a făcut... »",
    "Se opri. Intră Maria, deodată, ca adusă de un vânt primăvăratic. Se schimbase într’o rochie albă. Avea un trandafir de un roș aproape negru la piept. O frăgezime mare îi umplea fața! — ca la o floare după ploae.",
    "«Ce-i ? strigă ea. A venit iarna ? V'ați așezat la foc?...»",
    "Voinca-i zâmbi, privind-o lung, cu luminile lucii, înfășurând-o cu mărturisiri de dragoste. Dar Maria băgase de seamă căutătura’ neagră a bătrânului, supt sprâncenele încruntate.",
    "«Ce este ? zise ea oprindu-se. Ce s’a întâmplat?... Unde-i Panaite?...",
    "— Lui Panaite nu i-i tocmai bine... răspunse bătrânul Dumbravă. S’a dus să se pue în pat... Ii trebue puțintică hodină...» Maria rămase tăcută și mâhnită în mijlocul odăii. Obrazu-i păli.",
    "«Marioarî, zise deodată Dumbravă înălțând fruntea și întorcându-se cu totul spre ea; știi cine a venit aici cât am lipsit de acasă ?.. Mi-a spus’ Nastasia... A venit tatu-tău».",
    "Își înălțase sprâncenele; parcă punea cu ele o întrebare. Obrazul palid al Mariei se umplu de roșața sângelui.",
    "«A venit tata? întrebă ea cu uimire. De ce?",
    "— Nici eu nu știu...» zise bătrânul.",
    "Ușa se deschise încet și mătușa Nastasia intră înlăuntru. Se opri, cu căutătura ei blândă de prietinie.",
    "«L-am pus in pat... ardea... vorbi ea. Poate din pricina ploii... L-a udat până la piele.",
    "-- Mă duc să-l văd!  zise deodată, cu pornire, Maria.",
    "--Să n’aduc pe boerul care a venit ?.... pe tatăl matale?... întrebă cu blândețe bătrâna, uitându-",
    "se la Maria.",
    "— Spune-i să vie, poftește-l aici... vorbi bătrânul Dumbravă cu hotărâre. Marioară, nu stai și tu?...",
    "— Nu! zise repede, cu teamă parcă, Maria.  Mă duc să văd pe frate-meu... Poate a răcit... Are nevoe de îngriiire... Il știi cât îi de slab...».",
    "Voinea își simți inima străpunsă. Maria se întoarse, eși, fără să aibă pentru el o căutătură măcar. Rămase tăcut în lumina mohorâtă care intrà pe geamuri; privi la fața întunecată a bătrânului; și deodată îl învălui un aer de tristețe.",
    "Bătrâna eșise și ea. Se auzeau glasuri. Pași sunau în tindă, mai departe, mai aproape. Apoi se întinse tăcere. Un zgomot ușor se auzi la ușa din fund. Cineva apăsă cu fereală, cu întârziere, clampa. Mișcarea fierului se opri. Trei bătăi ușoare sunară în ușă.",
    "«Intră!» strigă c’o pornire de mânie bătrânul Dumbravă.",
    "Și bătrânul și Voinea stăteau cu capetele întoarse. Ușa se crăpă încet, cu mare fereală, — și prin crăpătură deodată intră în lumina scăzută a odăii capul lui cuconu’ Vasilică Popazu, capul lui încrețit de zâmbet, cu barba rară căruntă, cu gâtul lung în gulerul prea larg, cu cravata dusă cătră umăr... Ochii capului aceluia se ațintiră deodată spre foc, — apoi priviră pe rând, pe Voinea și pe bătrân. Asupra bătrânului Dumbravă se opriră, și se umplură de o lumină de mare bunătate.",
    "«Bucuroși de oaspeți ? întrebă cuconu’ Vasilică cu gingășie, cu jumătate de glas. Nu vă supăr?...»",
    "Bătrânul tăcea, neclintit. Cuconu’ Vasilică Popazu își strecură înlăuntru prin crăpătură întreaga-i făptură naltă și uscată, închise cu grijă ușa în urma lui,— făcu apoi doi pași repezi spre bătrân și-i apucă cu prietinie mâna.",
    "«Am venit pentru împăcare, și pentru ertare...» zise el.",
    "Apoi își întoarse zâmbetul spre Voinea, îi făcu un semn de prietinie și lui, își înclină și spre el trupul, și iar se întoarse cătră bătrân.",
    "Urmă o clipă de tăcere. Vasilică Popazu îndrăzni să se așeze cu mare fereală pe un scaun, își mângâe barba, își așeză zmuncit cravata la locul ei; începu să-și frece după aceia în toate felurile mânile osoase, pe rând, apoi își pocni degetele. Bătrânul făcu o mișcare; cuconu’ Vasilică se mișcă și el în scaunul lui și zâmbetul îi crescu pe față. Sta gata parcă să răspundă la orice.",
    "Dar ca la o izbire de vânt ușa dinspre sală se deschise, Maria intră schimbată la față.",
    "Cum dădu cu ochii de Vasilică Popazu se opri scurt, avù o zmuncire îndărăt pe spate, parcă i-ar fi dat cineva o lovitură în piept.",
    "«Tata !» murmură ea, cașicum l-ar fi uitat pe Vasilică Popazu. Și strigă cu pornire:",
    "«Panaite e bolnav. Vorbește încet singur, are fierbințeală».",
    "Tăcu. Vasilică Popazu se ridică dela locul lui, întinse spre ea brațele și-i zise cu bunătate nemărginită, cu lacrimi în glas:",
    "«Marioară dragă... fetița mea... ce mai faci?... Cât de frumoasă te-ai făcut aici, la țară!...»",
    "Ea stà neclintită. El o privi o clipă cu uimire, apoi o cuprinse de umeri și îi atinse un obraz cu barba-i țăpoasă. Maria avu o mișcare de milă :",
    "«Sunt bine, tată... Da’ matà ce mai faci?",
    "— Eu? începu repede cuconu’ Vasilică cu un accent tânguios... Eu am îmbătrânit; draga mea, eu am multe năcazuri, și-s trist, inima mea e tristă ! — Da... tu foarte bine ai făcut... Ceia ce ai făcut, aprob... Ai făcut bine că l-ai lăsat pe Stahu... Acolo, la noi, a ajuns scandal... Vorbește lumea de el ca de popă tuns. S’a dat la băutură...»",
    "Ochii Mariei se întunecară, simțea un fior greu în suflet la vorbele tatălui său. Vorbele despre Stahu parcă aveau în ele ceva nepotrivit, rușinos.",
    "«Da, drăguță, s’a dat la băutură, și n’ai idee cât de mâhnit am fost eu pentru așa de nepotrivită unire... Da’ acu pot să spun: bine ai făcut, dragă... Ai aprobarea mea... Ș’acuma am venit să ne împăcăm... Am venit să mă împac cu socrul, —căci inima mea e foarte tristă !...»",
    "Cum se tânguià el cu capul pe-un umăr, cu ochii umezi, bătrânul Dumbravă se întoarse din locui lui și răsuflă odată adânc.",
    "«Bine, grăi el, foarte bine... Să stăm de vorbă oleacă. Așa. Și tu, Marioară, ia pe domnul Voinea și mai ședeți de vorbă... Roagă-l să ne erte, că avem oleacă de afaceri...»",
    "Voinea se sculă dela locul lui mai iute decât ar fi trebuit, deschise ușa, făcu loc Mariei, și eși și el în urma ei."
  ],
  "24": [
    "Eșiră amândoi tăcuți in cerdac. Ploua acuma mărunt, cu învăluiri de vânt. Ograda erà pustie, numai gâștele albe ale gospodăriei băteau din aripi, se ciuguleau, încovoindu-și gâturile lungi în pârâiașele ploii. Maria erà mâhnită; avea o încrețitură deasupra ochilor; o chinuia un gând.",
    "Făcură câțiva pași alături; în colțul dinspre asfințit al caselor un nuc bătrân își lăsă poala până pe acoperiș; ploaia și vântul fâșâiau în frunzele lui.",
    "«Domnule Voinea, zise deodată Maria și-și ridică ochii spre tovarășul ei ; s’a îmbolnăvit Panaite... Sunt mâhnită din pricina asta...»",
    "Voinea se opri.",
    "«Înțeleg, zise el încet; trebue să fii mâhnită. Mâne însă are să-i fie bine...",
    "— Nu mă ’nțelegi, domnule Voinea, răspunse ea cu un surâs trist,—și nici n’am vorbit destul de lămurit... Frate-meu e bolnav... Și nu-i bolnav de azi, e bolnav de multă vreme. Și va fi și mâni bolnav, și poimâni... Azi numai mi-a adus aminte de datoria mea...»",
    "El o privi uimit. N’o înțelegea.",
    "«Dumneata îmi ești prietin, urmă ea, știu că-mi ești prietin... nu zâmbi... prietin bun... Trebue să mă înțelegi... Viața mea a fost foarte tristă până acum... N’a pătruns încă în viața mea o rază adevărată de soare,— și când am venit aici, am venit c’o hotărâre : să renunț la toate. Pentru mine viața aici trebue să aibă un singur scop: frate-meu, și bunicul... Ei sunt totul pentru mine. Ii iubesc cu toată inima pe-amândoi; unu-i bolnav azi, mâni amândoi vor fi bolnavi... Am hotărât așa : pentru că începutul vieții mele a fost fără noroc,—cel puțin în dragostea și’n jertfa asta pentru ei trebue să găsesc o mângâiere...»",
    "Voinea voia să vorbească ; îi fugise sângele din față.",
    "«Nu vorbi, prietine, urmă Maria cu pornire... Dă-mi voe să-ți zic prietin... Lasă-mă să spun tot... Azi am avut clipe de uitare... Nu, nu vorbi,—am avut clipe de uitare... Și-mi pare grozav de rău... Am păcătuit, asta-i vorba! am păcătuit! lartă-mă și dumneata ! Viața mea e închinată aici suferinții... Și parcă mi-i milă acuma și de ce-am lăsat... Ai auzit... Stahu a căzut așa de jos,—și mi-i milă de el,.. Asta-i din pricina mea. Mi-i foarte tulburat sufletul. Mă gândesc că n’am dreptul să sacrific pe nimeni, nici pe el, nici pe aceștia de aici, nu, n’am dreptul... În multe dăți m’am gândit la asta. M’am hotărât cu desăvârșire...»",
    "Voinea o privea trist; i se umbreau ochii de negură. Il chinuià ceva lăuntric: voia să ia o hotărâre, și stătu o clipă la îndoială; apoi încet, pe nesimțite aproape, cuprinse mâna Mariei. «Marie... șopti el cu vocea stinsă deodată; dă-mi voe să-ți spun așa... Pân’acuma pentru mine n’aveai nume... Văd că ai înțeles. De multă vreme am păstrat o taină în suflet; astăzi ai înțeles tot...»",
    "Se opri. Maria își lăsă mâna. Se simțea fericită și o durea inima, căci hotărârea trebuia să-i fie nestrămutată.",
    "«Hotărârea trebue să-mi fi nestrămutată... zise ea. Altfel nu se poate.",
    "— Atuncea ce înseamnă viața mea ? întreabă el cu amărăciune.",
    "— Hotărârea asta trebuià s’o iau, răspunse Maria. Ceia ce-am simțit azi mă hotărăște și mai mult, căci azi sunt mai nenorocită decât ori când... Cu toate acestea, altfel nu se poate...»",
    "Vorbea repede; glasul ei avea un tremur, parcă izvora dintr’un clocot lăuntric. Și deodată lacrimi îi luciră în ochi. Voinea o văzu așa de frumoasă, așa de mâhnită; stă cu capul puțin plecat pe-un umăr, și trandafirul întunecat părea aproape negru la piept, lângă fața-i palidă; și glasul ei erà așa de hotărât și de pătimaș... înțelese că trebuia să se oprească; parcă i s’ar fi pus înainte zidul uriaș al poveștilor. Simțea ceva dureros la inimă, și deodată capul începu să-i vâjie... Doo vorbe îi rătăceau parcă prin creer: Nu se poate! nu se poate! — Și priveà cu ochi dureroși cătră Maria. Ea își trase încet mâna, scoase dela piept trandafirul și i-l întinse :",
    "«Adă-ți aminte de mine din când în când... șopti ea. Să rămânem prietini.",
    "— Nu se poate! nu se poate! șopti el grăbit. Nu știu ce să spun, nu știu ce să fac, parcă mi-i gol capul... dar spune-mi că nu-i adevărat...»",
    "Se opri. Rămase cu trandafirul în mână. Il ridică în neștire la obraz ; îl mirosi prelung. Apoi fără voe se întoarse, după Maria: ea mergea încet cătră intrarea casei. Nu mai rostiră amândoi nici-un cuvânt. Păreà cà o ceață de mâhnire plutea între ei.",
    "Intrară in sală. Maria deschise o ușă. Făcù un semn ușor lui Voinea. Intrară. Panaite stà pe divanul din fund, supt pături, culcat de spate, cu ochii închiși. Răsuflà grăbit. Aproape fără să-și dea socoteală. Voinea se lăsă pe-un scaun, în penumbra unui colț, și iar mirosi prelung trandafirul.",
    "Maria se apropie cu pași nesimțiți de patul bolnavului. Ii puse mâna pe frunte. Chiar în clipa aceia Panaite deschise ochii și zâmbi. Scoase de supt pătură brațele, îi cuprinse mâna, pe frunte, o ținu așa puțin, apoi o coborî pe buze, o întoarse și o sărută apăsat și lung.",
    "«Mă gândeam la tine... zise el încet... Știi când îți vorbeam de mama noastră, acu câteva seri...»",
    "Se opri o clipă; îi luceau ochii bolnavi.",
    "«Chiar voiam în clipa asta să te văd... Mai stă aici? ori se duce?...",
    "— Cine, dragul meu ?",
    "— El... șopti Panaite, fugind cu ochii spre părete.",
    "— Trebue să plece în astă seară... n’are de ce ședea... A venit să se împace cu bunicul...",
    "— Bine,» zise încet bolnavul, și-și aplecă genele.",
    "După un răstimp strânse mâna Mariei,— și ridică ochii cu stranii priviri.",
    "«Sorioară, zise el încet, sărută-mă, poate nu ne mai vedem...»",
    "Și începu a râde încetinel. Maria se plecă și-l sărută.— Bolnavul oftă, apoi rămase cu ochii ațintiți în bagdadie: parcă urmărea ceva, umbrele unui vis. Pe urmă pleoapele se închiseră.",
    "« De-acù azi să nu mă mai tulbure nimeni...»",
    "Vorbele acestea le rosti limpede. O clipită mai luciră luminile între ploape, spre Maria. Se întoarse apoi brusc cu fața la părete.",
    "Se sculă dela locul lui și Voinea. Eșiră. O lumină gălbie plutea în sală. Din fund, din sufragerie, răzbăteà amenințător glasul bătrânului. Conteni într’o vreme și glasul, și se făcu tăcere.",
    "«Adio! rosti deodată, cu hotărâre, Maria. Du-te...»",
    "Voinea o privi rătăcit: parcă i-ar fi rostit cineva osânda morții. Nimic nu mai era viu parcă în el. Cugetul și viața se opriseră.",
    "Nu zise nici-un cuvânt; se întoarse în loc, eși cu capul gol afară să-și caute calul, să-i pue șaua, să plece...",
    "O bucurie ciudată umplu toată ființa Mariei, și îi venea să plângă; unde încropite îi pătrundeau în toate fibrele trupului. Avu întăiu gândul să-l strige, să-l cheme, pe urmă învinse pornirea aceasta ; ridică capul și se îndreptă grăbită spre sufragerie."
  ],
  "25": [
    "Intre bătrânul Dumbravă și cuconu’ Vasilică Popazu vorba pornise greu; bătrânul stà aspru în scaunul lui, la foc, și răspundea numai îndesat la vorbele dulci ale ginere-său.",
    "«Tată, zicea Popazu și-și mlădia gâtul spre bătrân.... dă-mi voe să-ți zic tot așa... așa cum îți spuneam odată... Ce-i în cugetul meu, știe Cel-de-Sus... câtă dragoste pentru toți ai mei, pentru dumneata... eu totdeauna am avut așa o tragere de inimă cătră dumneata... chiar de când trăia răposata Aglăiță...",
    "— Nu mai vorbi de copilul meu... gemu bătrânul, încruntat, cu barba’n piept.",
    "— De ce să nu vorbesc? răspunse Popazu lăcrimos, și-și plecă pe-un umăr capul, dacă inima mea e așa făcută, nu pot s’o uit... n’am s’o uit niciodată.",
    "— Hm!...»",
    "La mormăitul bătrânului, Popazu își trase mai aproape scaunul.",
    "«De ce? de ce mă privești așa, cu neâncredere?... Multe am greșit și eu... e adevărat. Dar așa-i omul supus greșalelor... Și creștini suntem: trebue să ertăm... Eu pentru asta am venit, să cer ertare...»",
    "Bătrânul tăcea. Cuconu’ Vasilică își trase dinspre umăr cravata, apoi își frecă, cu ochii la bătrân, barba rară și țăpoasă.",
    "Matei Dumbravă își întoarse privirile și văzu cum luceau lacrimi în ochii lui Popazu, lacrimi adevărate de pocăință; și obrazu-i erà încrețit, parcă avea pe el săpături de tristețe.",
    "«Of! ginere, ginere... oftă el. De câte ori nu te-ai uitat așa la mine... au trecut ani de-atuncea... de câte ori nu ți-a stat așa încrețit obrazul... Știi, când a venit, în anul întăiu acasă, Aglăița... copii aceștia nici nu erau născuți... Și nu voia să se mai întoarcă la târg. Și plângea pe umărul maică-sa, și se zbăteă inima într’însa... că nu mai vrea... că nu mai vrea să trăiască cu bărbatu-său, cu dumneata... Tot așa veneai în vremea aceia, stăteai cu capul pe-unumar, cu obrazul încrețit, și lăcrimai...",
    "— Mi-a fost dragă... suspină Popazu... ș’am suferit și eu multe... am suferit destul.",
    "— Și de multe ori te-am ertat... urmă Dumbravă cașicum nici n’ar fi auzit răspunsul lui cuconu’ Vasilică.",
    "— Știu că ești bun... știu că ai suflet creștinesc... Se grăbi cu vorba ginerele. M’ai ertat de multe ori... Am greșit și eu, nu pot să spun că n’am greșit. Așa-i omul, supus greșalelor. Deaceia am venit: să mă mai erți odată: de azi înainte nu-ți voi mai greși cu nimica; mi-a cărunțit barba, am copii mari. Tocmai acuma, când vârstele ni se apropie, să trăim în zavistie și prigonire!... Nici n’ai idee, tată, ce rău mi-a făcut mie procesul acela... Parcă s’a dărâmat pe mine cerul... Un proces între neamuri... mâhnicios lucru, grozav lucrul... Vorbește lumea de noi... «Uite, se judecă!...» Și ne arată cu degetul. Cum se poate una ca asta? Cum să se judece doi oameni cum se cade? Crede-mă, crede ce-ți spun eu! Nu trebue să ne mai judecăm. Uită dumneata, uit și eu, să uităm, să lăsăm toate la o parte,să ne împăcăm... Așa fac creștinii adevărati...»",
    "Bătrânul începu să râdă încet, din gâtlej, fără veselie.",
    "«Aha! ha! procesul... casele... Ba ne judecăm... eu de asta nu mă feresc... fiecare cu dreptul lui...» și ochii răzeșului se întoarseră aspri cătră târgovăț.",
    "«Să ne judecăm... să ne judecăm... scânci cuconu’ Vasilică... De ce să ne judecăm? de ce nu ți-i milă de mine? Ascultă, trebue să ți spun tot. Eu acasă, acuma, nu mai am zi de hodină, crede-mă... Nevasta asta a mea ține grozav de mult... casele și casele... Cum să dăm noi casele, cum să ne ducem noi din casele acestea?... că le-am apărat, le-am îngrijit atâta amar de vreme... și când s a măritat Marioara, așa a fost vorba, ca să renunțe la case... I-am spus: casele-s ale tale... Nu, tată, nu, zice, mie nu-mi trebuesc case. A spus cu gura ei... așa a spus ea... Ș’acuma cum să ne alungi dumneata?... Știu că ai să câștigi... știu, căci ai dreptate... Dar am venit să te rog, nu ne lăsa pe drumuri. Mai am doo copile... Zestre n’am pentru ele, nimica n’am, căci eu sunt om sărac... am cheltuit cu Mărioara, am cheltuit cu multe... De când s’a dus biata Aglăița, toate s’au părăduit, toate parcă s’au dus, luate, de o apă... — Noi le-am apărat, noi le-am îngrijit...» sfârși suspinând cuconu’ Vasilică, și-i scăzu glasul; parcă-l înfricoșa privirea neclintită a bătrânului.",
    "Matei Dumbravă lăsă să cadă, după glăsuirea tânguioasă a ginere-său, o tăcere de ghiață.",
    "«Voi le-ați apărat, voi le-ați îngrijit... vorbi el apoi aspru. Dar cu mânile cui au fost clădite? ce mâni bătătorite au lucrat la ele? ha? Spune! Și’n noaptea învierii. îți aduci aminte?...»",
    "Popazu plecă cu umilință fruntea; pieptul lui Dumbravă se umflă de mânie. «îți aduci aminte... în noaptea Învierii?... Ți-a venit copilul, din lume... copilul bătut și horopsit de tine... A venit din pustii locuri... Stà cu făclia în mână, îți cerea milă și adăpost, și tu l-ai lovit în obraz și l-ai alungat... Și pe noi ne-ai alungat; din casa mea, pe mine, pe copilă, ne-ai alungat!... Te-ai ridicat, ai urlat la noi: atuncea ți-ai dat pe față sufletul!...",
    "— De ce? de ce grăești așa? scânci cu umilință cuconu’ Vasilică... Am venit să-ți cer ertare!...»",
    "Urmă iar o tăcere grea. Ușa se deschise și intră Maria; fața ei părea mai palidă în scăderea luminii. Popazu îndreptă îndată spre ea ochii rugători; îndreptă spre ea brațele, parcă i-ar fi cerut ajutor la un înnec. Și deodată se simți și Maria spăimântată, și Popazu se făcu mic și își îndesă capu’ntre umeri, — căci bătrânul Dumbravă numai putu răbda, izbucni într’o mânie formidabilă:",
    "«Ertare? ai venit să ceri ertare? Ai venit să ceri ertare dela moșneagul căruia i-ai nenorocit copila, și copiii copilei lui ?... Ai venit să ceri ertare dela țăran ? Ai venit să ceri ertare dela cei de care ți-ai bătut joc și l-ai purtat ani pe degete?... Tu ai fost otrava care ne-a înveninat: mi-a murit un copil, mi s’au nenorocit ș’aceștilalți doi, mi-a murit bătrâna din pricina veninului tău... Mi-ai luat copila, spurcatule, ș’ai dus-o în târgul vostru! Mi-ai vândut nepoata, ticălosule, unui alt învechit în rele! ș’acu vii să ceri ertare? Să-ți las casele!... Te ucide lăcomia; n’ai mai vrea să lași din ghiare, ce-ai apucat odată... Du-te, eși de-aici, du-te în târgul tău, — să le detune mai bine Cel-de-Sus casele celea, decât să fie ale tale!... Du-te, că destul te-am răbdat!..,»",
    "Bătrânul gâfâià și fulgeră cu ochii: manile lui puternice parcă se pregăteau de-o luptă.",
    "«Nu mă zdrobi, fie-ți milă, fie-ți milă, scânci cuconu’ Vasilică, și se plecă spre pământ, parcă făcea o metanie...",
    "— Du-te, pleacă ! răcni bătrânul, du-te între cei cu cari ai înșelat, ș’ai răpit, între toți primarii tăi, și consilierii tăi! Să eși din casa asta, să eși din cealaltă, am să te urmăresc până în pânzele albe, are să-mi dea Dumnezeu putere, și n’am să te las... A venit ziua socotelii!...»",
    "Cuconu’ Vasilică se înfricoșase peste măsură; umblă plecat din șele, parcă căutà un loc de eșire; începu să zgrepțene ușorii, găsi clampa, eși pe ușă strecurându-se; în sală întoarse capul: se așteptă să-l urmărească moșneagul. Dar nu-l urmăreà decât Maria.",
    "«Tată...» chemă ea cu glas îndurerat, și parcă i se păreà ciudată chemarea aceasta, parcă cel ce fugea înaintea ei erà un străin.",
    "Cuconu’ Vasilică Popazu n’o auzea. își îndesà pălăria în cap până la urechi; lo din cuer cu mâni tremurătoare și cortelul, ș’un pardesiu vechiu, — și trecu glonte prin ograda, cu gâtul întins înainte. Mătușa Nastasia eșise din bucătărie, și-l privea uimită, cu manile subpuse. Când îl văzu eșind așa de spăimântat pe portiță, clătină cu milă din cap... «Săracul, tare pare om bun și de treabă... ce-a fi având bătrânul cu el?...» și-și duse gânditoare mâna la gură.",
    "Iar Maria se oprise în cerdac; privi după tatăl său până ce-l pierdu din ochi; privi înspre grajduri, își închipui că și Voinea a plecat; și se întoarse cu pași înceți. Intră în odăița ei. Se lăsă pe patu-i moale. Ascultă o vreme vântul care fâșâia în copaci și șuerà pe supt streșina casei, — și o cuprinse de-odată o amărăciune nemărginită. Se întoarse cu fața în jos, cu obrazul în palme și începu să plângă."
  ],
  "26": [
    "Iar în vremea asta cuconu’ Vasilică Popazu scrâșnea, galben ca fierea de mânie, și grăbea cătră hanul din mijlocul satului. Ploaia contenise; un vânt încărcat de umezeală băteà tare și-i răsfrângeà în lături pulpanele pardesiului, ș’atunci parcă fâlfâiau doo aripi întunecate de liliac. Începea să scadă lumina, luciri triste se strecurau ca priutr’o sită fumurie.",
    "Când ajunse la han, clădire scundă și veche de piatră, găsi pe Iucăl bidaru; la o măsuță, în lumina mohorâtă, c’un pahar de vin dinainte, c’o jumătate de pâne și câteva cepe. Mânca gânditor și trist, încovoiat din șele. Hangiul, domnul Neculai Pintilie, venetic în sat la Adâncatà, stà după, tejghea și clipocea de somn. Din când în când își ațintea spre ușă ochii mici plini de șiretenie; părul negru îi erà tuns scurt și dumnealui îl purtà în sus ca o perie, ca la târg. Asta-l făcea să se bucure de mai multă stimă în sat, cei puțin așa spunea dumnealui.",
    "«Salut, cucoane, vorbi el, văzând că intră cuconu’ Vasilică.",
    "— Bună ziua, bună ziua! răspunse grăbit Popazu. Hai, Iucăl, hai să mergem că ne apucă noaptea!...",
    "— Ați isprăvit așa degrabă ? întrebă cu voce trăgănată birjarul. Eu am socotit că stăm aici pe noapte... Are să fie greu drumul după ploaia asta...",
    "—  Nu stau, am isprăvit toate cu bine, si trebue să mă duc acasă... Am afaceri; neapărat trebue să plec...»",
    "Domnul Neculai se sprijini în podul palmelor în tejghea și se înnalță încet dela locul lui.",
    "«Da’ dumneavoastră, cucoane, plecați așa la drum? Nu luați nimica? așa, o gustare, o leacă de vin... Avem un vin foarte bun.",
    "— Nu, mulțămesc, răspunse cu bunătate cuconu’ Vasilică Popazu. Am. luat gustare, unde am fost... Acù să-mi dai și de geaba, nu pot să mănânc. Așa-i firea mea... Iți mulțămesc... cum e numele dumitale?",
    "— Neculai Pintilie, cucoane...",
    "— Iți multămesc foarte mult, domnule Pintilie, dar, cum îți spun, nu pot lo nimic Iucăl, adăogi cuconu’ Vasilică, întorcându-se spre birjar; să nu întârziem... Pune repede caii, te rog grăbește-te...»",
    "Iucăl rânji cu prietinie încrețindu-și buza de sus cu mustața roșie tușinată, își strânse cepele și pânea, bău vinul, apoi își trase pe mânici mantaua veche, cărămizie.",
    "«Lasă, cucoane, n’ai grijă, vorbi el rar. Mergem noi. Dar eu socoteam să mai hodinesc caii...",
    "— Dacă am isprăvit orice afacere, de ce să stau ? vorbi cuconu’ Vasilică, și zâmbi prietinos cătră hangiu.",
    "— Sigur!» răspunse foarte încredințat domnul Neculai. Și se vedea bine căerà încântat că stă de vorbă c’un boer dela Săveni. «Tare de treabă... are o inimă nobilă...» se gândea el privind pe cuconu’ Vasilică; și-l ertà cu dragă inimă că n’a gustat din oțetul pe care dumnealui il vindea ca un vin de calitatea întâia.",
    "«Da’mă rog, cu cine ați avut afacere în comuna noastră ?... întreabă el și parcă cercă să imiteze glasul și mișcările boerului dela Săveni. Ați avut vreo afacere la primărie?",
    "— Nu, n’am avut afacere la primărie, răspunse zâmbind cuconu’ Vasilică.",
    "— Atunci ați avut afacere cu vre-o persoană din localitate...",
    "— Da, într’adevăr, așa este... și Popazu dădu din cap.",
    "— Și cu cine mă rog ?... cred că nu vă supărați, cucoane...",
    "— A, nu, de ce? dinpotrivă... Am avut oafacere importantă cu bătrânul Matei Dumbravă.",
    "— Da, da, înțeleg, vorbi hangiul dând din cap, înțeleg... Ș’ați isprăvit... Apoi dumnealui e om căruia nu-i place întârziere... Știi: ori, ori... De-aceia ați isprăvit repede... Domnù Matei Dumbravă... da, da...»",
    "Și hangiul, prea vesel, dădea din cap.",
    "«A! e un om foarte cum se cade...» răspuse cuconu’ Vasilică, și rămase gânditor.",
    "Hangiul păstră tăcere un timp, apoi își înclină capul pe-un umăr. Începu iar tainic:",
    "« Are doi nepoți aici... Unul, băiatul, e bolnav... Da’ fata... am auzit că se divorțează... cred c’ați văzut-o... frumoasă femee... foarte frumoasă... Cred c’ați văzut-o...",
    "— Da... răspunse cuconu’ Vasilică, am văzut-o...",
    "— Este la mijloc ceva... îndrăzni hangiul, și mai tanic. Dumneavoastră n’aveți de unde ști... Nu se desparte ea așa de florile mărului... Este cineva la mijloc...",
    "— Da, da, știu... grăi repede cuconu’ Vasilică, știu... Gata ești, Iucăl?... Cred că n’a fi chiar așa de rău drumul după ploae. Știi, ași fi mâhnit dacă ași întârzià... Gata? Bine... Rămâi cu bine, domnule Pintilie !... îți doresc prosperitate...",
    "— Foarte mulțumim, cucoane, respectele mele! grăi Pintilie eșind după, tejghea... Voiaj bun !...»",
    "Cuconu Vasilică Popazu se grăbeà zâmbind. Se cățără repede în trăsura lui Iucăl, făcu un semn de prietinie lui Necuiai hangiul, și plecă fără să afle taina pe care voia să i-o împărtășească noua sa cunoștință.",
    "Dar cu toată graba pe care o dorea Cuconu’ Vasilică Popazu, când eșiră din sat, se întunecă. Cei doi cai mergeau domol, și trăsura hârșcâia și-și înfundà roatele în prundișul muiat. Iucăl, învălit în mantaua lui, își învârtea numai iușca pe deasupra capului și îndemnà moale.",
    "«Da’ de ce nu mâi cum se cuvine, Iucăl ? întrebă într’o vreme cuconu’ Vasilică.",
    "— Cucoane, răspunse Ovreiul încrețindu-și obrazul ars de vânturi, mi-i milă de dânșii... Cu dânși mă hrănesc... Dacă i-oiu bate și i-oiu omorî, cu ce rămân ? cu o casă de copii și cu nevasta?... Cu șapte guri flămânde?... In ziua de azi nu mai sunt caii eftini ca altădată...",
    "--Bine, dar să nu întârziem și să rătăcim drumul...",
    "— Cum să întârziem ?... eu cunosc drumul Adâncatei de patruzeci de ani, cucoane Vasilică... Eu veneam aici când eram tânăr și cumpăram cai... Am cumpărat odată o păreche de roibi dela domnul Dumbravă, socrul dumneavoastră... Da’ cai au fost... Am dat pe ei cincizeci de galbeni, dar au făcut... Atuncea l-am cunoscut eu pe domnù, Matei : om de treabă, om de cuvânt... La dânsul vorba-i sfântă. Au venit alții după mine și i-au dat cincizeci și cinci de galbeni... El: «Nu! am luat arvună dela Iucăl, o vorbă am !... Așa om, cucoane Vasilică... — Hm ! Și parcă Neculai hangiul nu știa că bătrânu-i socru’ dumitale, cucoane Vasilică?... Da, așa, în ziua de azi au ajuns țăranii mai șireți decât noi... Trebue să învățăm noi dela dânșii.»",
    "Vasilică Popazu nu mai răspunse, iși ridică în sus gulerul pardesiului și-și îndesă mai bine pălăria tare în cap. Sufletul i se umpluse de grea amărăciune, și numele care-i tot suna la urechi nu mai voia să-l audă. Parcă prin toți porii lui răsuflà ura: căci el se umilise, se plecase, se târâse pe jos, și bătrânul îl lovise cu piciorul ca pe un câne. Dela nimenea, însoțit de laude, nu mai voia să audă numele acela; ci numai în sufletul lui voia să-l ție, zugrăvit cu sânge și venin parcă, până in ziua când va putea și el lovi. Cum ? Viitorul îi apărea neguros, cași seara care-i impresurà; însă ca un puls îi băteà în tâmple, în piept, simțirea aceia chinuită și nedeslușită, nădejdea răzbunării.",
    "Și icoane apocaliptice, ca supt un cer roș de sânge, ca la judecata din urmă, îi apăreau: bătrânul zvârcolindu-se nevolnic la picioarele lui și el înțepându-i ochii cu vârful cuțitului, ori o zvârcolire fără sfârșit,cu scrâșniri și blăsteme în arsura grozavă a unui venin... Stà cu ochii ațintiti și visà: căci supt pielea lui palidă și uscată curgea un sânge aprig.",
    "Trăsura se opri. Birjarul întoarse capul peste umăr:",
    "«Ce spui mata, cucoane Vasilică ?... Parcă vorbești singur...",
    "— Nu, nu-i nimic, răspunse Popazu tresărind. Mă uit că-i întuneric și bate vântul, ș’acuși începe și pădurea...",
    "— Acu suim la deal, cucoane Vasilică, vorbi Iucăl cu glas rugător; ar trebui să mai cruțăm caii... Ar fi bine să ne dăm pe jos... Coasta-i tare repede... Altfel trebue să stăm pe loc și nu mai ajungem în vârf niciodată...»",
    "Cuconu’ Vasilică stătu puțin la îndoială, apoi văzu că n’are încotro. Iucăl sărise de pe capră și așteptă. Se dădu și el jos, nemulțămit, — și îndată birjarul c’un răcnet grozav își îndemnă tovarășii: «Hio!...» Și trăsura zmuncită porni repede la deal.",
    "Cuconu’ Vasilică se dădu cătră marginea drumului și începù a sui dealul. Sus pădurea se desfăcea ca doo aripi negre, prin întunecimea serii. O privi o clipă, pe urmă iar căzu pe gânduri, cu fruntea aplecată. Dădu într’o vreme de un parmaclâc. Incepù să se sprijine de el. Iși aruncă și ochii dincolo de stavila aceia de lemn: o întunecime adâncă se deschidea dedesupt, — și undeva, în fund, o apă crescută vuià năpraznic. Cuconu’ Vasilică se trase fără voe cătră mijlocul drumului. Apoi într’un răstimp se opri. Pădurea era aproape. Trăsura stătuse; clopotele dela cai nu mai sunau; Iucăl grăia cu cineva. Privi înnainte cu luare-aminte. Cunoscu pe Iucăl; văzu și umbra neagră a unui drumeț. Ascultă:",
    "«Incotro mergi?» întreba Ovreiul.",
    "Omul răspunse slab; vântul îi învăluia glasul: «Mă duc și eu până la Săveni...",
    "— Apoi și eu tot la Săveni merg... duc pe-un boer... strigă Iucăl... Iaca sue și el la deal... Dacă dai ceva, te duc până la târg... Da’ mai întăiu du-te și cere voie dela boer... Il chiamă cuconu' Vasilică... Cerc voe să stai pe capră, lângă mine...",
    "— Hm, poftim!» mormăi cuconu’ Vasilică, cu nemulțămire.",
    "Și trăsura, la răcnetul lui Iucăl, porni iar spre vârful dealului, în sunetele clopotelor, iar omul se plecă puțin, privi prin întunecime la vale, apoi se dădu la o parte, la marginea drumului. Cuconu’ Vasilică grăbi puțin pasul. Se apropie. Deosebi bine pe omul care-l aștepta: o ființă slabă învălită într’un suman, c’o pălărie pleoștită lăsată pe ochi. Cuconu’ Vasilică privi spre picioare: «E desculț...»",
    "«Ce vrei?» întrebă el.",
    "Omul se apropie un pas; își plecă capul; îl privi cu luare-aminte. Ii luceau ochii.",
    "« Vreai să te iau pe capră ?» întrebă aspru cuconu’ Vasilică.",
    "Dar necunoscutul avù deodată o săritură de fiară. Vasilică Popazu îi auzi icnitura. Se simți cuprins de gât ca’ntr’un clește. Voi să strige; nu putea, horcăia numai. Se încorda în picioare, repezi brațele înainte, brațe cu pumni osoși; lovi pe om în cap, în piept, odată, de doo ori; simți că a izvorât sânge cald supt loviturile lui. Începu să se scuture cu putere. Dar deodată o spaimă supra-omenească îi îngheță sângele în vine. Mânile care-l cuprinseseră nu se mai deslipeau, ci strângeau încet, ca o minghinea: și cel ce strângea tăcea supt lovituri; tăcea și se trăgea încet, pas cu pas, spre parmaclâc... Grozava apropiere a morții o simți cuconu’ Vasilică în toate mădularele. Mai încercă odată să se tragă înapoi, să lovească: dar mânile-l zugrumau și-l trăgeau fără oprire, fără grabă. Puterile-i pieriră; căzù în genunchi; se prăbuși asupra lui și cesalt, îl cuprinse fulgerător cu brațele, și amândoi se năruiră pe supt parmaclâc, în Râpa-lui-Vodă.",
    "Sus, în vârful dealului, tăcură clopotele o vreme. Birja lui Iucăl așteptà. Vântul aducea din când în când îngânările arămii, când caii scuturau capetele. Apoi birjarul, neliniștit, începu a-și chemà mușteriul:",
    "«Coane Vasilică! cucoane Vasilică !...»",
    "Din vale nu-i răspundeà nimeni. După răcnetele lui, rămânea stăpân freamătul pădurii. Și glasul lui Iucăl începu a tremură cu neliniște, chemând, din ce în ce mai schimbat. Apoi clopotele prinseră a sunà iar; tăsura cobora la vale acum, la pas. Cum trecea pe lângă parmaclâcul de deasupra Râpei lui Vodă, birjarului îi sclipi deodată în minte bănuiala grozavă. Se ridică in picioare, dădu bice cailor și porni la vale ca o furtună. Se opri o vreme, cercetând cu ochii, apoi iar porni.",
    "Prin sat caii alergau la goană, clopotele și pocniturile de biciu deșteptau cânii. In fața luminilor hanului, birja se opri. Glasul lui Iucăl începu să cheme spăimântat :",
    "«Domnule Neculai! eși afară, domnule Neculai...»",
    "Și după schimbul grăbit de vorbe, hangiul sări în trăsură, și caii începură să alerge spre primărie. Acolo nu erà decât vătăjelul. Caii întoarseră în loc și prinseră iar a alergă. Se opriră la poarta caselor bătrânului Matei Dumbravă.",
    "Acolo săriră cânii hămăind; eși mătușa Nastasia răcnind la câni și alungându-i c’un măturoiu...",
    "Și apărându-se cu biciul și cu ciomagul, Iucăl și hangiul pătrunseră într’o larmă nemaipomenită până la cerdacul caselor. Lumini scăpărară prin geamuri. Umbra albă a bătrânului se arătă după un răstimp în prag. Cu lumânarea într’o mână și cu cartea în altă mână, eși din fundul odăiții și Maria, îmbrăcată încă în rochia ei albă.",
    "«Ce este, măi? ce s’a întâmplat?» răcni bătrânul.",
    "Și prin lătrăturile întărâtate ale cânilor, pătrunse glasul lui Neculai Pintilie:",
    "«Domnule Matei ! pe boerul cela care a fost azi la dumneata, socrul dumitale, l-a omorât un om la marginea pădurii: l-a zvârlit în Râpa-lui-Vodă...",
    "— Ce spui? Nu se poate!» răcni bătrânul Dumbravă.",
    "Iar Maria, cu lumina ei, rămase o clipă dreaptă și mută îndărătul bătrânului. Apoi parc’un gând ar fi cutremurat-o. Începu a clipi din ochi. Se întoarse, fără să-și dea seama, făcu doi pași, se izbi de ușa odăiței lui Panaite, intră înlăuntru. Plimbă câteva clipe lumina în juru-i. Păturile erau răvășite; straele lipseau; fereastra care da în grădină erà deschisă. Ca într’o fulgerare își aduse aminte de tot ce erà neliniște și negură în fratele ei: parcă i se surpă năprasnic pământul de supt picioare; o bătae năvalnică îi zvârli în sus inima și i-o învălui să i-o rupă; zlobozi un țipăt spăimântat, prelung, ascuțit, — și căzu cu fața în jos, cu mânile întinse înainte."
  ],
  "27": [
    "Săveni. 3 August 189..",
    "Draga mea Mărie! bine că te-a învrednicit Dumnezeu să te ridici din pat și să faci doi pași prin odae. Așa ai putut pune , mâna pe condeiu, ș’am mai aflat doo trei vești dela tine. De câte ori am scris ! — ți-am scris și ție, am scris și bătrânului ...Nu venea de-acolo nici-un răspuns; parcă se prefăcuse retragerea ceia a ta într’un țintirim.",
    "In adevăr, greu ai fost bolnavă; înțeleg, după câte-mi spui, că ai fost atinsă de vântul cel de ghiață... A fost cumplită izbitura. Mi-a scris și bătrânul, bunicul tău, doo pagini de slove mari, în care îmi arată cum au fost găsiți tatăl cu fiul îmbrățișați, zdrobiți și sângerați, aproape de necunoscut, în fundul unei prăpăstii; cum le-a făcut el o înmormântare creștinească, și cât îi erà lui de amărât sufletul la marginea gropii aceleia, căci se gândea că un copil i-a mai rămas, ș’acela se zbate în patul suferinții. Dar în sfârșit ai scăpat, umbli azi albă și slăbită prin odăița ta, pe lângă cărțile tale; mâni iar îți vor înflori obrajii, căci tinerețea se răzbună, și vei vedea cât de repede ai să te înzdrăvenești. Ba încă tinerețea ta, după suferință, va avea o noo izbucnire.",
    "Bătrânul îmi vorbește de niște doctori cari te-au cercetat din când în când în suferința ta. Unu-i bătrân doctor Leonte, pe care-l cunoaștem noi: are un nas mare și roș și niște ochelari cercuiți cu aur, și e foarte vesel și foarte bun; păcat ca tu nu puteai nici să-l vezi nici să-l auzi, cât erai toropită de boală. Al doilea doctor, nu-l cunosc bine. Zice că venea numai să te vadă, cu mare taină, cu mare fereală. Probabil că și el erà bolnav, și vederea ta erà o doctorie pentru el. Îl chiamă pe acesta Iorgu Voinea. Păcat că nu puteai nici să-l vezi, nici să-l auzi, cât erai toropită de boală. In scrisorica ta faci o ușoară aluzie la el: iar renunți la toate, după cum ai mai renunțat, și pari foarte jalnică și foarte hotărită să devii o schivnică tânără și frumoasă.",
    "Lucrul acesta mă indignează; asta nu se poate! întăiu mă indignez, pe urmă mă liniștesc și iar zic: asta nu se poate. Se vor ridicà toate împotriva hotărârii aceștia.",
    "Draga mea, un singur bine avem și noi în viața aceasta tristă: că gândul morții nu stăfuește în noi; că sufletul poate să se bucure de viață după cele mai cumplite dureri. Oricât de mâhnite ar fi accentele tale, adă-ți aminte că florile de pe morminte au în ele ceva deosebit de trist și dulce, ca și amorurile de tragedie.",
    "Ți-ași vorbi acum ceva și despre târgul nostru, daca ași avea ce. Nu prea sunt în curent cu cele ce s’au petrecut; abia m’am întors dela Slănic, unde am fost să fac niște băi, care, după cum se cuvenea, nu mi-au folosit. In schimb am auzit muzică, am văzut baluri și escursii; n’ai idee cât îs de sănătoși și veseli bolnavii de-acolo. Ceva spăimântător! Dacă ași fi ce eram acum doozeci de ani, i-ași mai înțelege; acum încă simt că devin moralist. Ași fi vrut să zic pedagog; însă totdeauna la vorba asta îmi vine în minte un om urât foc, cu nasul mare.",
    "Au fost ș’aici, firește, dureri și năcazuri ca oriunde: îți închipui.",
    "In ceia ce privește partea gazetărească, îți dau de știre că una dintre prietinele mele (numele nu   ți-l spun, a căutat să lege o mică intrigă cu domnul general Hrisanti. Obârșia acestui râușor de dragoste este în munții Slănicului; barca lor ușoară a plutit până aci în Săveni, unde, din nenorocire, s’a lovit de o stâncă, adică de nefericita care îți scrie aceste rânduri... Ah! draga mea, am făcut un scandal leului meu, un scandal nemaipomenit. A eșit opărit și scăzut, și stă acum într’un colț, pe când îți scriu eu aceste rânduri, stă, ași putea zice, cu botul pe labe. Iar pe buna mea prietină o aștept; trebue să-mi facă o vizită, și n’ai idee ce blândă și prietinoasă voiu fi cu dânsa — pe când generalul Hrisanti va oftà în tăcere, ca după o bătălie pierdută..."
  ],
  "28": [
    "Adâncată, 6 August 189...",
    "Iubită prietină! Acuma, după ce m’am întors la lume, după ce mi-am dat seamă că mai am de suferit,—scrisoarea ta mi-a adus un zâmbet pe față. Mai ales partea gazetărească, începând dela înfrângerea generalului până la sfârșit, cu toate năcazurile și bucuriile Săvenilor, m’a interesat: sunt răsunete dintr’o lume pe care aproape o uitasem.",
    "Mă întremez mai repede decât socoteam; oglinda începe a-mi arăta doo pete rumene în obraji, mai ales după păhărelul de vin armaș, pe care bunicul mi-l dă cu o exactitate de ceasornic. «Doctoria asta e mai bună decât toate drăciile spițerilor...» zice el, și-i bucuros tare că mă vede reânviind.",
    "A îndurat și lovitura aceasta bătrânul. Un vânt năprasnic l-a zguduit și l-a mai încovoiat odată ; acuma iar s’a ridicat. I-s ochii mai adânci și fruntea mai brăzdată, — dar același bunic. Și parcă a găsit în sufletul lui înduioșări noo ; parcă-l văd mai blajin și mai bun acuma, dacă se poate să fi fost vreodată mai puțin blajin și mai puțin bun. Așa fel se poartă cu mine, așa îmi intră în toate voile, așa mă privește așteptând un gest, o mișcare a ochilor, — parcă se teme să nu mă piardă. Eu îi sunt singurul urmaș : spre mine strânge el toată dragostea. Câteodată parcă mi-i milă de dânsul. Începe",
    "a-mi vorbi despre vremurile de demult, pe când trăiă bunicuța Magdalina; spune de planurile tinereții lor; își amintește de vorbe și întâmplări de-atunci; pe urmă rămâne cu ochii duși, gândindu-se poate la toate câte s’au petrecut din anii aceia depărtați până acum, — stă așa ca într’un cimitir, și amintirile înseamnă ca niște cruci, ici-colo, o nădejde, un vis, o ființă scumpă... Și ochii i se umplu de lacrimi.",
    "Incolo, în afară de ușoara schimbare pe care o bag eu de seamă la bunic, parcă nu s’ar fi schimbat nimic în juru-mi. Mătușa Nastasia e tot atât de naltă, voinică și cu privirea tare, tot așa strigă și tot așa umblă cu pași mari prin împărăția ei. Argații își îndeplinesc muncile cu aceiași încetineală sigură,—parcă bat un par, ori strămuta un lucru dela locul lui, pentru veșnicie. Și paserile ogrăzii, și grădina, și livada și muștele din știubee, toate merg cu liniște cătră destinul lor... Când văd asta, parcă mă liniștesc; parcă-mi vine s’aștept cu nepăsare zilele ce vor să vie... De altmintrelea zilele acestea știu că vor veni goale și vor trece goale; lucruri neașteptate nu-mi vor aduce.",
    "O plăcere pe care n’am avut-o până acuma, ți-o mărturisesc, o încerc Duminica la biserică. ..",
    "La ceasurile opt, eu și bunicul ne îmbrăcăm foarte simplu; eu nu-mi iau pe umeri decât o bertă—o frumoasă împletitură pe care a purtat-o mama în tinerețele ei. Mergem încet pe marginea drumului, eu înainte, bunicul după mine. Ne întâlnim cu oameni: «Bună dimineață!—Mulțămim dumitale...» Unii, fini din cununie ori botez, se opresc, ne sărută mânile. Ajungem la biserică, trecem prin grămădeala de lume, sărutăm icoanele, batem mătănii, punem, lumânări de ceară în sfeșnice, și ne apropiem de ușa din stânga, ca să strecurăm părintelui Ion o liturghie. Ochii tuturora ne urmăresc cu luare-aminte și cu mulțămire. Ne așezăm lângă strana din dreapta. Și cum stau neclintită, felurite gânduri încep a-mi sosi... Ca o muzică de departe îmi vine la urechi zvonul slujbei; în lumina de amurg se împrăștie și se înalță din cădelniță fumul de tămâe... Eu n’aud, nici nu văd, dar parcă sufletul meu prinde și înțelege toate... Mă simt așa ca într’o dulce toropeală... Intr’un târziu, parcă mă deștept și oftez. Privesc în juru-mi: capete se mișcă, domol, s’aud șopote, văd fețe tinere și vesele,—și câteodată îmi atrage luarea-aminte un obraz de fată mare: așa e de plin de bucurie, așa-i lucesc ochii, încât fără voe îmi mân privirile mai departe, căutând pe flăcăul care pândește din umbră și care trebue să fie pricina acestei fericiri.",
    "Intr’un târziu, cu glas rar și așezat, bunicul Matei începe a citi cazania. Ca dânsul nu citește nimeni, din cărțile sfinte:—cuvânt după cuvânt picură, așa de blajin și așa de împăciuitor. Mă așez într’o strană, în trup parcă mi se împrăștie o lene plăcută; și-l aștept să isprăvească.",
    "Pe urmă ne întorceam acasă. Și pe drum am o simțire curioasă: simt pretutindeni, pe pământ și în aer, că e o zi de sărbătoare, o zi de Duminică ; am senzația Duminicii, așa cum o aveam demult, când eram copilă, și când, tot așa, mă duceam la biserică și mă întorceam acasă, între bătrân și bunicuța Magdalina, cu Panaite înaintea noastră.",
    "Încolo viața mea e o viață de gânduri, căci sunt lucruri pe care nu le pot uità..."
  ],
  "29": [
    "Încet încet, în liniștea zilelor verii, în gospodăria bătrânului Matei Dumbravă viața și-a luat cursul obișnuit. Intre morțile năprasnice și între viețile care-și urmau drumul lor se întinsese o ceață ușoară: alinarea.",
    "Un oaspete sosea acuma destul de des și batea la poarta naltă, cu streșină; Iorgu Voinea. Venise regulat și în timpul boalei Mariei, cât se zbătuse ea în fierbințeala frigurilor,—venea ș’acuma, de doo ori pe săptămână. Calul lui acu deprinsese drumul, și se oprea fără să fie strunit. Un argățel deschidea poarta și calul zvâcnea deodată înlăuntru. Voinea descăleca; negrul se îndreptà singur spre sălașul și spre grăuntele lui.",
    "Păreà mai trist și tras la față Voinea,— căci vremea care trecuse nu-i potolise suferința inimii. Zilele lui nu erau pline decât de dragostea aceasta. Și cu cât Maria păreà mai înstrăinată de toate, mai dusă cu gândurile spre tăcerile pe care i le deschideau, ceasurile ei de singurătate, cu atât el păreà mai nefericit. De îndrăznit nu mai îndrăznea să vorbească; iubirea lui nu mai erà la început; patima îi sfărmase voința; dar își aducea regulat durerea în casa bătrânului Dumbravă. Acuma toata lumea îl pricepuse: și mătușa Nastasia, și bunicul Matei, și-l priveau cu un zâmbet de compătimire. .",
    "In zilele acestea în care venea, petreceau câte odată. Intr’o zi blândă bătrânul îi ducea printre căsuțele muștelor lui; într’o zi tristă de ploaie și vânt stăteau în odăița Mariei, la o măsuță, și jucau o panțarolă; pe urmă prindeau a vorbi, până ce bătrânul începea a scoate din sacul lui fără fund întâmplări din vremea lui Mihalache Slurza, ș’a lui Grigore Ghica.",
    "Câte odată, rare ori, când bătrânul erà chemat la o afacere importantă, la un sfat în fundul ogrăzii, unde toți cei strânși, împreună cu dulăii și pasările, stăteau foarte nedumeriți,— rămâneau singuri. Voinea și Maria. Jumătatea aceasta de ceas în doi erà așteptată cu tot sufletul de Voinea: tot drumul dela Plopeni până la Adâncata se gândise la așa-ceva. Ș’acuma simțea în piept ca o încordare a durerii, și cea mai mare îndrăzneală pe care și-o putea îngădui erà să privească scurt, ca în treacăt, în ochii tovarășei lui.",
    "«Domnule Voinea, zise într’un rând Maria, cu ce te mai îndeletnicești în zilele când stai acasă la dumneata, singur?...",
    "— Nu fac aproape nimica, răspunse el. Mai mult din obișnuință es, ca să supraveghez arăturile. încolo mă simt foarte singur...",
    "— Mulți simt singurătatea și o doresc, domnule Voinea, căci singurătatea trebue să fie sfârșitul unor vieți... Nu vorbesc de dumneata. Dumneata ești tânăr, ai de trăit de-acuma înainte, te vei ridicà și-ți vei luà zborul».",
    "Voinea strecură spre ea una din privirile lui fugare.",
    "«Nu se poate! zise el dând din cap... Știu bine că nu-i așa. Și știi și dumneata asta. Și iarăși știi că singurătatea prelungită și dureroasă nu-i bun sfătuitor... Ce pot eu face în casele dela Adâncatà? Pustiul îmi țiue în urechi; gândurile mă poartă în altă parte. Am într’un păhărel pe o măsuță, un trandafir. E veștezit, negru; și uitându-mă la el, îl asemuesc cu inima mea...»",
    "Maria își aplecă ochii în jos. Se simțea mișcată.",
    "«Cu toate acestea, domnule Voinea, știi bine că altfel nu se poate. Zvârle trandafirul veștezit și nu te mai gândi la unele lucruri...",
    "— Se poate asta? întrebă el, și ridicând ochii întâlni privirile Mariei. Pot eu să zic: vreau așa! și să fac așa? Se poate asta? Nu pot!",
    "— Eu cum am putut?» vorbi ea cu un zâmbet de tristețe.",
    "Tăcură. Ea își coborâse iar pleoapele și Voinea acuma fără voe îi îmbrățișa cu privirea trupul mlădios îmbrăcat în negru, și obrazul de o romantică paliditate, — și se simțea pierdut de iubire și nenorocit peste măsură.",
    "Și se gândeà, privind-o, la tot zbuciumul inimii lui cât a știut-o bolnavă, la alergările lui în goana cea mare dela Plopeni la Adâncatà, când îi răsărea ungând în minte: Ce face ea ? — Parcă se simțea nebun: parcă o undă ajungea până la dânsul și-i vibra în suflet și în minte: «Mă duc »  Alt gând n’aveà. Eșeà repede, strigà la argați, cerea calul, și începea apoi să se frământe nerăbdător. Pe urmă încăleca deodată, ca într’o repezire furtunoasă și înfingeà pintenii in coastele negrului.",
    "Cu cât se apropia de Adâncatà, un fel de frică îi rătăcea prin suflet. Pe urmă intră, descăleca palid.",
    "li eșeà înainte mătușa Nastasia, îi zâmbea.",
    "«Duduia noastră-i mai bine azi...»",
    "Și ca un fel de destindere îi pătrundea în toate mădularele.",
    "Se gândea la toate simțirile lui din ziua când Maria a părăsit patul și când l-a primit întâia oară în odăița ei înveselită de soare, cu perdele albe din proaspăt călcate; când a văzut-o așa de albă, cu ochii mari și cu zâmbetul trist, când i-a întins mâna mică și moale, prin care se străvedeau vinele albăstrii.",
    "Și cât de dulci au fost ceasurile care au urmat, în zilele line, când o vedea ridicându-se din sufernița ei, cu obrajii aburiți de o ușoară umbră trandafirie! Avea atâtea nădejdi în suflet când se apropia de ea, ar fi vrut s’o audă spunându-i o vorbă care să-i curme neliniștile nopților lui; i se îngreuià sufletul când o vedea tot tăcută și gânditoare; și se simțea totuși nespus de fericit că poate să stea în apropierea ei.",
    "«Simt că renasc...» Vorba asta a ei îi răsunà în minte. Se întrebă el: Ce înțeles are?—A lăsat în urma ei tot ce-a fost urât, s’a lepădat de tot ce-a fost amărăciune, ș’acuma stă în fața vieții, cu sufletul înoit, așteptând poate ceeace fiecare din noi dorește cu aprindere, ceeace clădește și dărâmă lumile noastre.",
    "Așa s’a hrănit Voinea cu nădejdea multe săptămâni. își purtà în jurul ei iubirea tăcută; uneori cercà să deà un înțeles mai deslușit unor cuvinte, unor mișcări. Dar erà ceva între Maria și el, ceva de care nu-și da seamà, ceva care-l oprea: un vânt de mâhnire de pe mormintele abià astupate.",
    "Dela o vreme însă serile cu lună, și tăcerea șesurilor Moldovei, și adierea buciumului dinspre munți, pe când ei ședeau în cerdac, într’o umbră viorie, începură a-i răscoli sufletul într’un fel de pornire neânvinsă. «Trebue să mă mărturisesc!...»",
    "A încercat; n’a îndrăznit. Îi erà sufletul plin de o vibrare înaltă, și vorbe arzătoare stăteau gata să izbucnească, dar Maria în seara aceia privea dusă depărtările nedeslușite prin tainica fulguire a luminii, — și a vorbit încet întorcând spre el privirile-i negre:",
    "«Cât sunt de triste amintirile...»",
    "Se simțeà slab în fața ei. Acuma vedea că ea îl înțelege și că știa să-l oprească cu o privire, cu un cuvânt, și asta-i exaspera iubirea.",
    "Într’o zi bătrânul lipsea de-acasă. Voinea, după ce-și lăsă calul, intră în cerdac, și Maria îl primi destul de ceremonioasă, « ca pe un prietin bun.» Voinea erà ațâțat. La urma urmelor izbutise să ajungă la un fel de îndârjire în drumul lui cătră Adâncatà.",
    "Sărută în tăcere mâna Mariei, se așeză pe un scaun. Mătușa Nastasia îndată se arătă în fundul ogrăzii cu tablaua ei cu dulceți.",
    "Poate vă tulbur...» zise Voinea deodată cu glasul înăbușit.",
    "Maria îl privi surprinsă ; îi văzu sprincenele ușor încruntate și inima începu a-i bate.",
    "«De ce să mă tulburi? zise ea veselă. Din potrivă, îmi faci plăcere...",
    "— Apoi domnul Dumbravă nu-i acasă, — și o vizită de multe ori e o tulburare, când vrei să fii singură...",
    "— Cum vorbești dumneata, domnule Voinea, ce ciudat... Știi că te socotesc ca prietin, — și pe-un prietin nu-l pot primi decât cu plăcere...",
    "— Așa se obișnuește cel puțin...» zise Voinea cu puțină hotărâre.",
    "Pe urmă tăcù. Mătușa Nastasia soseà cu dulcețile.",
    "«Poftim, prietine, vorbi râzând ușor Maria, răcorește-te... e foarte cald azi...»",
    "Aproape fără să-și dea seamă ce face, Voinea se ridică deodată în picioare, își cuprinse strâns pălăria, se înclină și se repezi pe cele doo trepte de piatră.",
    "Bătrâna Nastasia rămăsese cu gura căscată.",
    "«Ce are? întreabă ea privind lung la Maria. I-ai spus ceva ?... Am vorbit cu cu nânașul într’un rând, i-am spus și eu că boerul cel tânăr dela Plopeni are o durere mare...»",
    "Maria ridică încet din umeri; rămăsese cu un ușor zâmbet încremenit pe față. Iar Voinea își scosese și-și pregătise în zmuncituri calul; încălecase și pornise. Nu porni spre Plopeni, ci începù a rătăci la întâmplare pe drumeaguri, prin marginea crângurilor. Ii părea amarnic de rău de ceia ce făcuse, și parcă ai fi vrut să urce dealul până la Râpa lui Vodă și să-și dea și el drumul peste stâncile ascuțite. Își murmură imputări, și gemea ca într’o suferința. Pentru el lumea luase sfârșit; de-acuma înainte nu se mai putea duce la Adâncatà!",
    "Intr’un târziu, cătră seară, se trezi cu calul alb de spumă la poarta curților din Plopeni. Pe unde rătăcise, cum umblase, nu-și mai dădea seamă. O trudă cumplită îi ingreuiase toate mădularele. Acuma nu mai avea decât o întrebare, care-i rătăceà necontenit prin creer: Cum să facă ? cum să aducă împăcarea ? Trebue să scrie ? Trebue să se ducă singur să ceară ertare ?",
    "Se mai plimbă un timp prin odaia lui, cu pași mari, cu brațele încrucișate pe piept, pe urmă în neștire se lăsă pe marginea patului; și într’un târziu, așa îmbrăcat, adormi greu, toropit de oboseală.",
    "A-doua-zi, pe când i se pregătea calul, așteptà nerăbdător sprijinit de un pilastru al balconului, și în disperarea care-l muncea, ajunsese la o împăcare pe care o socotea cea mai mare fericire a vieții lui: «Dacă nu mă iubește, se gândea el, cel puțin să-mi îngădue să mă duc acolo din când în când, s’o privesc... Măcar ca un prietin să mă duc...» Și iarăși se chinuia: «Cum am să mă duc azi acolo?",
    "Ce-am să spun ? Nici n’are să iasă să mă vadă. Cu toate acestea, trebue să mă duc!...»",
    "Tot drumul s’a războit cu gândurile. La o hotărâre: ce are să spue, ce are să facă, n’a ajuns. Și când a intrat pe poartă ș’a descălecat, ș’a ridicat ochii, a văzut pe Maria: stà dreaptă la intrarea cerdacului, și-i zâmbea ca și în alte dăți. Parcă nimic nu se întâmplase în ajun; el nu bănuia lacrimile multe pe care le vărsase ea în singurătatea și tăcerea nopții; o vedea zâmbind, puțin cam tristă, și toate îndoelile și mâhnirile îi pieriră.",
    "De multă vreme nu încercase Voinea așa bucurie. In ziua aceia a vorbit mai mult decât de obiceiu, parcă-l cuprinsese o beție ușoară.",
    "Și deodată, pe când vorbeà cu bătrânul Dumbravă despre plăcerile de care au parte oamenii dela țară la începutul toamnei, — îi veni în minte un gând și privi spre Maria c’o noo nădejde.",
    "« O vânătoare... zise el cu pornire. O vânătoare la începutul toamnei...»",
    "Și bătrânul se arătă încântat și bătu din palme.",
    "« Minunat, domnule Voinea... De mult n’am văzut un lucru frumos ca acesta...",
    "— In pădurea mea cea veche dela Plopeni, urmă Voinea și privea stăruitor spre Maria, — este un loc căruia îi zice La cuibul hoțului. Tata, Dumnezeu să-l erte, punea la cale în fiecare toamnă o vânătoare cu cânii, mai ales pentru dihăniile stricătoare. Dădea voe să se tragă ș’așa în câte un țap, când aveà plăcere, dar nu prea voia să strice căprioarele... Zicea că sunt o podoabă a pădurii... Acolo să mergem noi și-ți vedea cum se face ș’o vânătoare. Acolo, în Cuibul hoțului, e foarte frumoasă pădurea...»",
    "Maria ascultă zâmbind și Voinea simți o înfiorare de plăcere când privirea ei se aținti o clipă în ochii lui. Glasul ei avea o îmlădiere de avânt.",
    "«A, ce frumos ar fi!..»",
    "Și Voinea, fericit peste măsură, vedea în cuvintele acestea o ertare desăvârșită a izbucnirii lui din ajun,—și, ațâțat, începu chiar să pue la cale totul.",
    "«Eu cred, grăi el însuflețit, că Duminica viitoare e cea mai potrivită. Vin și vă iau cu trăsura. Mâncăm în pădure, la casa chihaiei... Și pe urmă, toată ziua putem colindà pădurea...»",
    "Pentru Marioara lui, și bătrânul ar fi făcut totul.",
    "« Cum nu? mergem! zise el. Ce zici, Marioara ? Știi ce înseamnă o zi ca asta într’o pădure, la începutul toamnei? Ceva dumnezeesc !...»",
    "Au pus la cale petrecerea: și Voinea a stat la Adâncata târziu în aceia zi. Iar drumul până la Plopeni l-a făcut în trap liniștit, și țăcănitul potcoavelor negrului parcă răspundeà unor gânduri odihnitoare.",
    "Ah, dragii mei, cât de lină a fost ziua aceia de început de toamnă, și cât de măreț și de solemn își desfășurà codrul valurile ! Erà o tăcere nesfârșită pretutindeni; abia se clinteau tremurând, ici colo, în marginea poenilor, frunzele de plop pe codițele lor lungi și subțiri. Și cele dintăiu brume păliseră frunzele cireșilor sălbatici, ș’ale arbuștilor, și pete de-un dulce ruginiu răsăreau pe alocuri din apa închisă a frunzișurilor. Soarele avea o lumină mângâetoare, aurie. Trăsura mergea la pas. Pe rochia neagră a Mariei, pe obrazu-i gânditor, tremurau și picăturile de lumină, și umbrele ramurilor întinse ca niște brațe spre drum, din marginea pădurii.",
    "Intrară în umbra bolților, merseră multă vreme în tăcere, — și poposiră la casa chihaei, într’o poeniță. Acolo așteptau pădurarii, cu puștile, cu torbele și cu cornurile lor. Pregăteau, la focuri de găteje, mămăligă pentru copoi. Boerul începu a vorbi vesel cu ei, le cerù vești despre vânat; și oamenii prinseră să-i spue și despre lupi și despre niște vulpi, cu amănunte nesfârșite, pe când Voinea se gândea aiurea.",
    "Maria păreà că ascultă la un zvon lin, care izvora din tăcerea pădurii. O senzație de fericire noo îi pătrunsese sufletul. Lumina zilei, florile de umbră și de lumină din poeni, mirosul amețitor al codrului, toate cereau ceva sufletului ei. Și-i picurà un zvon de poveste veche prin urechi, ceva nedeslușit care se armoniza cu gândurile și cu simțirile năvalnice ce o cercau. Fără voe se gândea la unele vorbe din scrisorile Anei Hrisanti, privea cu un zâmbet vag spre Voinea... li întâlni privirile, îi zâmbi și nu-și plecă ochii într’o parte",
    "Masa a trecut repede. Abia gustă din lăptăriile proaspete și din puiul fript în țiglă. Și stând cu ochii duși, zâmbind, se gândea Ia dragostea ei, care parcă ținea din vremuri depărtate și o asemuia cu o lumină strecurată prin negură. Se gândea și la dragostea chinuită a lui Voinea. Îi veni în minte mânia lui, în fața tablei cu dulceți a mătușei Nastasia, și obrazul îi înflori într’un râs tăcut.",
    "O priveau și Voinea și bătrânul, — și zâmbeau și ei fără voe.",
    "« De ce râzi? întrebă Dumbravă.",
    "— Mă gândeam la un lucru foarte vechiu... » zise ea și-și încruntă ușor sprâncenele.După masă, porniră pădurarii cu cânii pe poteci; și într’un târziu începu să adie glas de corn în liniștea codrului.",
    "Urcau la deal, pe supt arcade nesfârșite, pe supt goruni de veacuri. Apoi într’un târziu se opriră. Bătrânul Dumbravă se plecă din șale, intră in hățiș.",
    "«Eu rămân aici...» șopti el și ridică un deget; parcă-i erà frică să nu tulbure adânca tăcere care stăpânea toate.",
    "Maria și Voinea auziră țăcăniturile cucoașelor. In depărtare, jos, în adâncimi nemăsurate parcă, sună de câteva ori chefuitul unui câne.",
    "Stàtură un timp neclintiți. Tăcerea se întinse iar. Maria zise:",
    "«Noi mergem înainte...»",
    "Porniră încet; cărarea urcà tot mai poncișă. Maria avea o încruntare ușoară între sprincene, umerii obrajilor îi înfloriseră și Voinea o privea pe furiș, și i se păreà că așa de frumoasă n’a văzut-o niciodată.",
    "Deodată se opriră. Maria dăduse drumul unui strigăt ușor de uimire. Cărarea se oprise la marginea unui povârniș repede. O lumină vie se deschisese într’o clipă cătră sate în ceață, cătră apele",
    "împrăștiate ale Moldovei. Și de jos, de-aproape, pădurea suia repede cătră ei, ca o perie. Și poenița îi ocolea de-a proape ca o cunună. O păsărică cu pieptul cărămiziu chemă de câteva ori pe o ramură, cu viers subțire, — apoi se mistui în desișul de alun. După asta se făcu tăcere mai adâncă. Nu se mai auzea nici glas de corn, nimica.",
    "Statură așa amândoi alături, câteva clipe. Mariei îi batea inima. Apoi deodată se întoarse c’o mișcare gingașă și lină, și, după fața ei, Voinea înțelese că a sosit ceasul în care nu mai nădăjduia. Intinse brațele, o cuprinse încet, și ea i se lăsă la piept, îi înlănțui grumazul pierdută de fericire."
  ],
  "30": [
    "Despărțirea de maiorul Stahu o făcuse bătrânul Dumbravă deplin. O nuntă simplă și poetică între puțini se săvârși după ce trecu iarna și se arătară cele dintăiu sfioase viorele. Pentru Maria nunta aceasta trecu aproape nebăgată în seamă: nu erà decât o clipă din visul ei de fericire. In iarna care trecuse, Voinea avusese de făcut multe drumuri, la Iași, la București, ba pentru afaceri politice, ba pentru o moștenire. Cum găsea vreme liberă, se repezea spre câmpiile acum înghețate ale Moldovei. Pe la Plopeni numai în treacăt dădea; își grăbeă fugarii cu sania cătră Adâncatà. Acolo la sunetul zurgălăilor cunoscuți, tresărea Maria. Ii eșeà înainte îmbujorată la față, cu ochii umezi de fericire, și el o simțea la pieptul lui tremurând așa de pătimașă, încât parcă se înfiora gândindu-se la fericirile ce-l așteptau.",
    "Iarna aceasta a fost cea mai mare fericire a Mariei. Cât stătea singură, se gândea la cel pe care-l iubea cu atâta aprindere, se gândea la primăvara care trebuia să-i unească desăvârșit și care, în închipuirea ei, trebuia să-i pregătească pat de flori. Unele întoarceri la trecut, atâtea planuri asupra viitorului, îi umpleau viața de un farmec nespus.",
    "«Cât de nefericită am fost, se gândea ea câteodată; copil fără copilărie, fără mângâieri și fără mamă... Ș’am fost batjocorită în cea mai fragedă tinerețe. Ș’am fost așa de crâncen izbită de nenorociri! S’au deschis gropi în jurul meu, în împrejurări așa de crude... Nu mai nădăjduiam într’o clipă de bucurie mare. Ca niște perdele de negură se puneau necontenit în jurul meu... Și erà cu toate acestea în mine o dorință mare — o dorință neistovită... Dorința aceasta mă cutremură, și eram atât de nenorocită, căci îmi închipuiam că dragostea de care are parte și cea din urmă femee, cea mai puțin făcută pentru asta, mie îmi erà oprită... Cu toate acestea, dragostea stateà la pândă. Și iată cum mi s’a deschis o zare nesfârșită de fericiri...»",
    "Stătea așa zâmbind. Ca un fum ușor de melancolie o împresură, o pătrundea în suflet,— și îi rătăcea în minte un crânpei din scrisorile Anei. Hrisaim:",
    "«Cresc flori pe morminte...»",
    "în visurile acestea ale ei, îl vedea pe Voinea necontenit înainte-i. Imbrățișarea lui bărbătească și energică, pornirea lui înflăcărată când o cuprindea în brațe după o despărțire, vorbele lui de dragoste, puține însă pline de adâncimea patimei, îi deschideau zarea viitorului intr’un drum lin și înflorit, fără sfârșit.",
    "Viața ei viitoare o vedeà fără pată, fără nici una din micile și meschinele mizerii ale vieții. In ceia ce o pornea cu atâta avânt să se zvârlă cu ochii închiși în prăpastia aceasta a dragostei ei, — erà ca un fel de răzbunare a vieții din trecut, așa de săracă în mângâeri, a copilăriei triste, a tinereții sterpe. Și se simțea așa de pornită, așa de data cu totul simțirilor arzătoare, încât uneori o cuprindea un fel de frică. I se părea prea mare bucuria ce-i erà dată. Și uneori și un gând năprasnic o cercà; parcă o aburire de dincolo de morminte trecea peste dânsa: își închipuia că pierde pe Voinea într’o catastrofă neguroasă, că tot castelul fericirii ei cade în pulbere. Avea și nopți de acestea triste când de mult",
    "nu-l văzuse pe Voinea, și-l știa pe drumuri ș’afară bubuiau furtunile ernii.",
    "Dar trec toate; trecu și iarna aceasta de așteptări.",
    "După nuntă, în zi călduță de sfârșit de Martie, pe când se înduioșa bătrânul c’un pahar de Cotnari în mână, și pe când oaspeții puțini se înveseleau, trase grabnic la scară trăsura largă a lui Voinea. Maria simți pironindu-se asupra ei ochii dornici ai celui ce-i devenise soț. Un val iute de sânge îi năvăli în obraji, inima începu să-i bată tare. Ochii lui pătimași îi vorbeau: «în sfârșit de-acuma ești a mea... De mult te doream...»",
    "Și ca o înduioșare de fericire o cuprinse și pe dânsa, căci din clipa aceia se desăvârșea ceiace visase cu atâta foc. Iși închipuia că din clipa aceia începe o veșnicie a fericirii.",
    "Despărțirea de bătrânul Dumbravă a fost simplă; Maria se așteptà la vărsări de lacrimi, căci erà o despărțire, căci erà o schimbare mare. Dar nu. A sărutat-o numai pe frunte, cu ochii umezi, și a râs cu un zâmbet blajin. «Las’că ne vedem noi des... Vă calc eu în cuibul vostru»... - Intr’adevăr, se gândi și Maria, cuibul fericirii nu erà la marginea pământului... erà destul de aproape de-acolo...",
    "Când se sui în trăsură, Voinea îi întinse mâna, îi strânse ușor degetele, ea întoarse spre el priviri umede. Se așezară alături, vizitiul întoarse spre ei obrazu-i cu zâmbet prietinesc, și așeză cu mâna stângă, cumpănindu-se spre ei, cerga albastră de lână miloasă.",
    "«Să ne duci ca vântul !...» zise Voinea.",
    "Cum eșiră din sat caii porniră la galop, în sunete de zurgălăi și în pocnete de biciu. Câmpiile și cele dintăiu pâlcuri de verdeață zarea plină de aburi, tot farmecul celei dintăiu zile line de primăvară treceau grabnic pe dinaintea ochilor Mariei. Un pâlc de nagâți se ridică de pe marginea unui smârc. Sus, în cerul albastru, un unghiu de cocoare în- naiutî încet.",
    "«Cât sunt de Frumoase toate și cât sunt de fericită...»",
    "Se alipi strâns de Voinea, și el își furișă brațul pe după mijlocul ei.",
    "Copacii bătrâni cari împrejurau curtea dela Plopeni se arătară ca o încâlcitură nesfârșită de linii trase pe cerul curat.",
    "In curând roțile duruiră dinaintea cerdacului, caii se opriră suflând greu, vizitiul cu aceiași zâmbire prietinească se plecă îndărăt și ridică cerga albastră ! Maria trecu pe dinaintea obrazurilor vesele ale oamenilor, curții. Inlăuntru ardeau focuri mari în sobe, erà călduț și bine mai ales în odaia lor, pe care Voinea o pregătise cu cochetărie și cu gust.",
    "Se așeză îmbrăcată pe un scaun, cu manile în manșon, cu manșonul pe genunchi. Privea în juru-i, la patul mare de lemn roș care se ridică în fund, la tablourile familiei cari priveau din păreți, la covoarele cu tonuri moi, la canapelele și la jilțurile leneșe. Voinea se desbrăcase repede de palton, își zvârlise căciula, își trăsese mănușile. Se apropiase o clipă de foc, își frecă manile ca într’o neliniște. Apoi cu un zâmbet în cremenit făcu câțiva pași spre Maria.",
    "«De ce stai așa? zise el încet. Dezbraca-te. Ești la tine acasă...»",
    "Ea ridică spre el ochii; își puse încet manșonul alături, se dezbrăcă de paltonaș, își scoase pălăria,—și c’o mișcare grațioasă se abătu la pieptul lui. Vorbea pătimaș :",
    "«În sfârșit sunt a ta! sunt roaba ta! fă cu mine ce vrei !...»"
  ]
}