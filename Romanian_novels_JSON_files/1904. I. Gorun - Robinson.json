{
  "1": [
    "Din ceața ce acoperia albastrul întunecat al ochilor obosiți, o lacrimă se desprinse încet, alunecând pe obrazul palid și picură pe hârtia netedă, necernită încă de tâlcuirea unor gânduri vrăjmașe.",
    "Nichifor o șterse cu îngrijire și așteptă să se usuce; îi apărea clipa aceasta ca cel din urmă răgaz ce-și mai îngăduia, înaintea plecării hotărâtoare a cumpenii dintre viață și moarte.",
    "Dar trece, a trecut și scurtul acesta răgaz. Nichifor suspină adânc, lo condeiul și începu:",
    "„Dragă prietene...\"",
    "Și iar se opri. De sute de ori, poate, scrisese aceste vorbe la fel, ca ceva de formă și de obișnuință, ca acele cuvinte ce cu vremea își pierd înțelesul lor dintru început și rămân sunete goale, ceva așà zis de cuviință, dar care nu mai însemnează nimic hotărât. Acum însă, cuvântul scris îi isbi sufletul, încordat și simțitor ca o rană, cu înțelesul acela pe care îl are el aevea... Prieten! prieten drag! frumoasă vorbă,—frumoasă minciună!",
    "Prieteni, prieteni dragi, băeții aceia cari se lipiseră de dânsul în tovărășia de viață destrămată și fără minte ce pornise din vârsta când începe a miji în sufletul copilului boldul blestemat de-a maimuțări și el pe omul vârstnic, — prieteni, cu cari împreună se furișà prin locuri ascunse ca să se îndemne și să se deprindă unii pe alții la mulțumirea sălbatecă a făptuirii lucrului oprit... Prieteni, îmbolditorii la toate mișeliile și ticăloșiile, tovarășii de mai târziu ai desfrânărilor, ai nopților perdute în beții, în jocuri de cărți, în orgii de tot felul... Prieteni, ajutătorii împreună ai uciderii zi de zi, pe rând și fără milă, a orcăror simțiri cinstite in suflet, ispititorii lorii la întrecere în răutăți și întru batjocorirea tuturor celor curate și sfinte ce singure pot să alcătuiască sprijinul vieții și izvorul plăcerii de viață...",
    "A! dar ce să-i faci? „Dragă prietene!\"—așà a zis în totdeauna acestor oameni, așà i-au zis dânșii lui; obișnuință prea veche ca să se mai schimbe acuma, și apoi, tocmai acesta e blestemul! Dragi prieteni, — atâta a avut, atâta a știut să dobândească, să cucerească și el în viață din iubirea toată ce este în lumea asta; cu ei i se cade să rămână până la sfârșit, până la înecul din urmă în scârba ce cu toții, și cu el dimpreună, au izbutit să grămădească împrejuru-i ca talazuri noroioase și amenințătoare, fără scăpare...",
    "Nichifor clipi din ochii turburi ca pentru a vedea încă odată, pentru cea din urmă oară, limpede în tot trecutul ce nu mai putea de acum să aibă decât una și singură dezlegare, — lo condeiul, urmă scrisoarea și nu se mai opri până la sfârșit:",
    "„Dragă prietene,",
    "„Tu ai fost cel dintâiu tovarăș al vieții mele, conducător al primilor mei pași pe calea spinoasă pe care mai târziu râzând o numeam împreună „spinii trandafirilor\"... Ah, acel râs s’a prefăcut în curând în hohote de veselie și răcnete diavolești! Am petrecut! Deviza noastră fiind: să ucidem mâhnirea și orce remușcare cu orce preț. Și am ucis-o! Iți aduci aminte? După întâiul an de tovărășie cu tine, din copil sficiios, cum mă făcusem cel mai îndrăzneț, cel mai gata la orce nebunii, cât de zmintite, cât mai zmintite... Pe urmă, ce mulțumit erai de mine când puneam în buzunar scrisorile mamei fără să le mai rup plicul... Și a perit cu timpul orce sfială, cum piere — să zicem — roo de pe fructele din pom la atingerea unui soare prea arzător...\"",
    "Un râs sarcastic umflă pieptul lui Nichifor; o! cum ar fi vrut să-l poată scrie și pe acesta aici...",
    "„Un soare prea arzător!... da, da, arșița pustiurilor lumii! Cum eră să nu se coacă fructele, rodul unei îngrijiri atât de călduroase cum a fost prietenia noastră, — în deosebi a ta?!",
    "„Scrisorile mamei s’au ros și s'au murdărit uitate printre fărâmături de tutun în buzunările hainelor rupte, și dimpreună cu ele s’au ros și s’au murdărit toate simțirile sfioase și gingașe din sufletul meu... Am uitat trăsurile feței sale, am uitat glasul surioarei pe care o lăsasem mică, zâmbindu-mi dulce din pragul casei noastre, — am uitat mirosul busuiocului din grădiniță și chipul iconiței sfinte cu candela aprinsă în față — toate le-am uitat.",
    "„Anii de studiu au fost prea lungi. În mintea mea obosită, trudită, nu văd decât o sală întinsă, plină de larmă, de fum și de pahare albe și galbene ce se perândează și se ciocnesc cu un sgomot învălmășit, supărător... În pieptul meu strivit de o greutate nespusă, nu simt inima bătând... Nu, în adevăr, ea nu mai bate! Aerul nu mai răzbește la plămâni. Ești cel din urmă om căruia îi vorbesc. Îți zic adio...",
    "„Haide, din toată zăpăceala asta să mă reculeg și să încep tacticos și după tipic: Când vei primi aceste rânduri, eu nu voiu mai fi între cei vii... Te va mișcà de astădată fraza aceasta mai mult decât la prea desele prilejuri când ne băteam joc, împreună ce e drept, de asemenea calapoduri? Nu știu, n'am vreme să mă gândesc, să cumpănesc acum o asemenea problemă; dar ți-o repet: nu mai pot trăi. Și nu pot nici să pier ca un câne netrebnic ce se târăște prin ascunzișuri și moare neștiut și necăinat de nimeni... Nu pot, și tu să mă ierți în clipa asta că nu mai pot fi vrednicul tău tovarăș, să ascund sub sarcasm și zeflemea înrăită părerea de rău ce se trezește sfâșietoare în sufletul meu. Îmi pare rău după viață, ca omului ce a zărit numai o clipă în adâncul minelor negre strălucirea diamantului, fără să fi avut puterea sau curajul a se coborî și a-1 căuta...",
    "„Copilăria mea curată și dulce de demult e licărirea luminei ce-mi arată azi prăpastia fără margini și fără fund unde am căzut, de unde nu mai pot eși, unde trebue să mă cufund până la vecinica uitare și prefacere în nimic...",
    "„Scrisoarea cea de eri, — știi, când ai zărit-o, ai zis, jumătate ironic, jumătate disprețuitor: „iar vre-o morală?\" — scrisoarea aceea îmi vestea moartea mamei... O! ultimă cădere și mișelie a sufletului meu, — numai atunci am putut-o măsurà întreagă, când m'am trezit astăzi din fumul orgiei de aseară! Ce-ați făcut cu mine? Ce-ați făcut cu comorile inimei mele de copil? Colo, departe, între făclii de ceară, cu fața în sus, cu mâinile pe piept, încremenită în nemișcarea și tăcerea de veci, adâncă și misterioasă, a odihnei fără de sfârșit, mama — și ici eu, cu paharul în mână, cu gluma rea și amară pe buze, strigând, cântând, răcnind cu voi: ,,morții cu morții...\" O, deșteptare înfiorătoare, zdrobitoare, nimicitoarei!...",
    "„Ei, ce vă pasă, ce înțelegeți voi! Să mă întorc iarăși și să-mi îngrop în mine ultima desnădăjduire... Să vă spun mai bine, voo, altceva, ce cred că o să înțelegeți mai ușor: Este că, ceeace eu tocam cu voi împreună, era pensia mamei, a acelei sfinte ce nu-și opria ei decât cu ce să nu moară de foame, ca să-mi trimeată mie, să mă fac om...",
    "„O, da, râzi, râzi... Am meritat aceasta dela tine, mi-o datorești! Râzi, să te aud, să scrâșnesc, să fiu pedepsit!... Om, eu!",
    "„Și am rămas cu mânile căzute, neputincioase, în fața problemei vieței care de acum se deschidea crudă, răsbunătoare în fața mea... Nimica nu știu, nimica n'am învățat! Ani întregi am înșelat pe acea sărmană sfântă, care nici pe departe nu mă credea așa de rău pe cât am fost, și a murit, desigur, despre partea grijei mele, liniștită... A plecat poate zâmbind, crezându-mă acum om, pe când eu,— mă trezesc ca un netrebnic aruncat în mare fără ca în jurul meu să zăresc măcar un paiu de care să mă agăț...",
    "„O, de-aș mai întârzia o zi aci, mâine ați vedea, ați cunoaște și voi aceasta și știu că nici pe departe nu v'ași mai zări prin prejurul meu... A secat „izvorul binecuvântat?\" S'a isprăvit; nu mai c veselie, nu mai e chef, nu mai sunt prieteni...",
    "„Nu mai e nimic decât sfâșierea sufletească a căinței amare, crude și neputincioase de a mai îndreptă în veci de veci ceeace s'a sfărâmat, s’a năruit pentru totdeauna...",
    "„Și mă întreb acum pentru ce ți-am mai înșirat aci toată această zăpăceală, cum parcă te-aud poreclind-o... Simțeam trebuința să-mi mai ușurez sufletul prea încărcat, prea împovărat, să plec mai slobod, mai ușor în călătoria cea lungă... Mi l-am ușurat oare? Îmi pun mâna pe piept și gem... Ce-arc aface! totuși am să-ți trimit zăpăceala asta... Să fie chiar și numai proba acelei lașități omenești ce ne oprește, măcar atunci când plecăm de bunăvoie din lumea asta, să plecăm în tăcere, fără o vorbă, fără un gest care să destăinuiască cuiva un colțișor măcar din ceeace s’a petrecut mai pe urmă în sufletul nostru: etern întuneric, nepătruns mister...",
    "„Nici de acest curaj, de această ultimă mândrie sufletească nu mai sunt capabil... Dar bag de seamă că am spus tot ce aveam de spus, și încă poate mai mult... Nicio vorbă peste asta: adio, mă duc...\"",
    "Nichifor se ridică, înalt, subțire, își șterse fruntea asudată trecând cu degetele prin părul blond în dezordine și murmură, ca încheere pentru dânsul:",
    "— Într’un iad încă și mai adânc, de se poate, fără fund și fără lumină...",
    "Închise scrisoarea și scrise adresa, încet, caligrafic:",
    "„Domniei Sale Domnului Artur Bistrițeanu, Loco, Inocenței, 18.“",
    "Cutia de scrisori erà la doi pași. În fața ei, Nichifor mai avù așà ca o umbră de șovăire, apoi, ca omul care-și ia inima în dinți, o vârî repede în deschizătură, pe când un nor negru îi trecea pe dinaintea ochilor.",
    "Mâinile îi tremurau în vreme ce căutà mașinalicește să se încredințeze că scrisoarea căzuse bine în cutie, că nu mai rămăsese nici un colțișor afară...",
    "Buzele-i albe se mișcau involuntar, îngânând vorbe fără graiu și fără nici un șir...",
    "Se întoarse repede acasă, încuia ușa și apoi, căzând pe un scaun, cu fața pe masă, izbucni într'un plâns sguduitor... Totul se sfârșise!",
    "Totul! La vârsta de doozeci și unu de ani! Tinerețe și visuri de fericire, speranța unui raiu adevărat, unui traiu blând, liniștit, dulce. — ivirea unui noroc neașteptat ce se arată uneori la marginea orizonului viețelor omenești, ademenitor, înșelător de multe ori, dar totuși îmblânzitor, potolitor . . . Nimic! Nici o fășie de lumină nu mai străbătea în fundul prăpastiei unde cel căzut sta nemișcat și amorțit de gândul morții...",
    "Afară, viața își urma cursul ei monoton, nepăsător de furtuni sufletești... Un soldat trecea pe partea cealaltă, cu chipiul pe ceafă, ștergându-și sudoarea... un câine alergà lehăind prin mijlocul stradei... de departe strigătele ascuțite ale unei vânzătoare de „fierbinte, porumbielu, fierbinte\", se amestecau cu notele întrerupte ale unei flașnete hodorogite... La băcănia din față, din când în când unul intra, altul eșià. Asta-i viața!",
    "O scârbă întinsă, scârba monotoniei traiului fără rost, fără îndemn și fără înțeles, îi inundă sufletul într’o simțire de înăbușire nesuferită...",
    "Iată și căruța poștei se oprește înaintea cutiei cu scrisori... Poștașul sare jos, descue, scoate geanta, pune alta în loc, se urcă și șueră calului care o pornește înainte... încă o clipă și a dispărut la colțul stradei...",
    "De-acu, peste doo ceasuri, peste trei, prietenii lui vor fi aci... Un fior de scârbă îl cutremură... Vor veni cu aceeași gălăgie cinică, să-i ridice cadavrul, cum veniseră odinioară de-i luaseră sufletul...",
    "Sări ca mușcat de un șarpe. Nu! nu putea muri cu gândul ca ei să-l mai vadă, nici să-l mai atingă, nici după moarte, mai ales după moarte! Fără să-și mai dea seama de ce face, își adună cărțile, rufaria și tot ce se mai găsia în neorânduială prin casă, le vârî toate într'o ladă, o împinse cu piciorul sub pat...",
    "A! încă ceva. . . Dac’aveau să-1 găsească mort, întins undeva pe câmp sau pe sub copaci, să n'aibă să cerceteze așa mult cine era „cadavrul misterios\"... Scoase dintr’un sertar teancul de acte și certificate, neatinse așa cum i se înapoiaseră încă dela universitate, le lo la dânsul, apoi îndesă pălăria pe cap, vârî cu îndârjire în buzunar arma ce sta pregătită pe masă și porni, ca gonit din urmă, pe stradă înainte."
  ],
  "2": [
    "Încet și liniștit se lăsa noaptea târzie de Iulie... Orașul cu luminele lui tot mai dese și mai mărunte, rămăsese de mult îndărăt, și înaintea rătăcitorului se întindea câmpul fără de hotar, îmbinându-se jur împrejur la orizon într'o misterioasă apropiere cu cerul, mereu aceeași și mereu la aceeași depărtare, orcât înainta, înainta mereu, în neștire...",
    "Acu, de departe începe a se zări conturul unei păduri. Imensitatea aceasta tăcută ce neliniștea sufletul tânărului deprins cu strada îngustă și cu zgomotul caldarâmului, dobândia acum un nou tainic prilej de înfiorare... Pădurea! Câte misteruri și primejdii poate ea să ascundă!",
    "Drumul prelung, șesul întins, deși aveau și ele ceva străin și par'că nesigur in ele, — dar cel puțin puteai să vezi de jur împrejur, să întâmpini primejdia, când o fi, în față, de departe... Dar în pădure nu știi ce poate fi ascuns în dosul orcărui copac; privirea nu poate s’o pătrundă, surprinderea poate să răsară dintr'însa în orce minut, la orce pas...",
    "Ei, asta-i! Iată într'adevăr niște gânduri ce de minune se potrivesc unui om ce se pregătește a sfârși cu viața! Ce! Lașul instinct al păstrării vieții să fie el așa de mult înrădăcinat în biet sufletul omenesc, încât bătându-și joc de orce logică de gândire să lase să plutească deasupra temerea de primejdii lumești chiar în suflete hotărâte a-și luà sborul dincolo de lumea aceasta pământească?... Sau, Doamne, Doamne! Hotărârea aceasta de a sfârși cu viața nu erà poate tocmai așà de temeinică cum se părea sufletului cufundat în amar și desnădejde...",
    "Viață! viață! Ce tare ești și cum știi drepturile tale să ți le impui, ori unde o licărire numai a mai rămas de dorul tău... O adiere îmbălsămată, priveliștea unui colț din lumea aceasta ce o singură dată ni se dă spre sălășluire, cum poate să prefacă licărirea aceasta în pară și para în flacără noo, vie și țâșnitoare până la cer, reâncălzind și făcând să fiarbă din nou în inimă dragostea de tine!...",
    "Ei da, — frica de imensitatea aceasta necunoscută și de misterul pădurii, toate astea nu erau decât urmarea cea dintâiu a redeșteptatei pe nesimțite dragoste de viață... Și cu cât una își recuceria, puternică și poruncitoare, drepturile sale, cu atâta creștea și cealaltă.",
    "Lui Nichifor îi eră frică. Natura, pentru el, nu era fermecătoare decât în siguranță, în companie, ziua.. Dar acum, singur aci, noaptea... Acum aceeași natură îi apărea ca o dușmană perfidă, în care pândesc din toate părțile și amenință primejdii nebănuite... A, unde-i caldarâmul sigur, felinarele, trecătorii, sergenții de noapte?...",
    "Să se întoarcă...",
    "În acelaș moment par’că vedea figurile hohotitoare ale tovarășilor: „Aferim! iacă-tă și sinucisul nostru! Ei, ce mai veste de pe lumea cealaltă? Cum îți merge mort? Bine, mersi? Noroc că sinuciderea, cum văd, nu prea vatămă ea altfel sănătatea... Ei, să știi că am să mă sinucid și eu...\"",
    "Ce prostie cu scrisoarea aia! Ei, dar acù erà făcută...",
    "Și oare rușinea instinctivă era care un moment îi biruise chiar frica și-l făcuse să ia drumul îndârjit prin pădure?... Ori își zicea că de-acu tot mai bine să se dea biruit in voia sorții, a norocului, a întâmplării?... Dacă nu mai avea curagiul să folosească arma a cărei țeava tot o mai strângea în neștire în pumnu-i încleștat, tot îi mai rămânea măcar hotărârea de a-și pune viața in cumpăna norocului...",
    "Și mergea, mergea...",
    "Simțià pământul sub picioarele lui, auzia foșnetul apelor, vuetul pădurii, vântul ce clătinà crengile deasupra capului său înfierbântat, — și se ducea, se ducea, pipăind poteca și ghicind-o după adierea ce străbăteà printre copacii din ce în ce mai deși, fără ca o clipă măcar să se gândească unde ar putea să ajungă...",
    "O, așa dar poate că totuși soarta lui era hotărâtă, poate că erà prea târziu de-acu, poate că nu mai eră reântoarcere! Se aruncase, într'o noo clipă de amețeală, în pădurea aceasta, cum s’ar fi aruncat în valurile unei mări lacome de om, — se aruncase gonit din urmă de hohotele ironice ale celor de cari fugise, da, fugise pentru totdeauna, pentru cari trebuia, trebuia mort să fie și să rămână în veci de veci...",
    "Pădurea aceasta fără de sfârșit trebue să aibă prăpăstii adânci, ele îl vor înghiți; acolo, în fundul lor se va zbate, va implora acolo zadarnic milă și scăpare... Sau fiare îl vor sfâșia, bucățele îl vor rupe...",
    "Se opri în loc, biruit de groază.",
    "Un adăpost, un adăpost înainte de toate! Foamea, setea, toate aceste trebuințe poruncitoare ce se redeșteptaseră în sufletul lui deodată cu hotărârea de a lupta înainte pe calea gloduroasă a vieții,— nu erau încă nimic, față de chemarea spăimântată, disperată, după un adăpost... Foame și sete, le-a mai cunoscut uneori, deși nu ca suferință arzătoare, dar totuși le-a mai cunoscut; să nu ai însă unde să-ți pleci capul, când picioarele nu te mai țin, să nu ai unde să te închizi în liniște și siguranță, când primejdii te pândesc și te amenință din toate părțile, — să fii nevoit să ții ochii deschiși cu sila, cu spaimă, când simți amețeala biruindu-te, dar totuși biruită și ea la rândul ei de tremurarea necunoscutului îngrozitor ce poate să vină, să te surprindă în orișicare clipă în nesimțire, fără apărare...",
    "Se uită împrejur cu ochii mari, înspăimântați... De odată o rază de speranță îi mângâia sufletul înfricoșat...",
    "Într'o parte pădurea i se părea că se rărește... Într’acolo! într’acolo, până când amurgul nu se lasă cu totul, până mai e o putință să-ți călăuzești pașii...",
    "Și cu adevărat, în partea asta, copacii se răresc din ce în ce, și iată iarăși câmpul... Iar colo, în zare, departe, pete albe și rare, case fără îndoială, și pomi stufoși, împrejmuiți ici colo de dungi negre, garduri, îngrădituri...",
    "Când Nichifor se apropia de una din grădini, abia se mai zărea prin amurgul serii; totuși destul pentru ca un șir de caiși încărcați de-alungul gardului să facă cu ochiul flămândului și însetatului... Cu hotărârea împrejurărilor când nu-ți rămân multe de ales, dintr'o dată Nichifor fù în vârful gardului...",
    "Dar în aceeași clipă un lătrat furios și fără veste făcu să-i sară inima din loc; la moment lătratul acesta fù urmat de altul și de altul, și până să se dezmeticească bine, hoțul din vârful gardului fu împresurat de o întreagă haită îndârjită și lărmuitoare...",
    "Instinctiv, ochii lui Nichifor se rotiră împrejur căutând scăpare. Dar nicăeri nu se zărea nici o altă ființă, nici o mișcare. Casele rari și depărtate păreau pustii; — pustie părea de asemeni, departe pe un râuleț ce mai mult se ghicea decât se vedea, o moară cu roata în nemișcare...",
    "Și noaptea se lăsă, încet, nepăsătoare, tot mai întunecată, iar lătratul cânilor când mai slăbea, când se îndârjea iarăși, dar nu contenea...",
    "Un șuer însă răsună de odată, — Nichifor nu-și putu da seama de unde — și în aceeași clipă gălăgia se stinse; pufăind, câinii plecau capetele pe rând și se depărtau încet, cu coada lăsată... „Acu e momentul\", — socoti tânărul asediat, și ca o umbră se strecură în jos și apoi drept spre moara pe care o zărise din vârful gardului... În urma lui mai auzi un glas răgușit răstindu-se la câini, — dar picioarele-i par'că aveau aripi și nici că mai atingeau pământul...",
    "Cu adevărat moara erà părăsită, și drumul chiar ce trecea pe lângă ea, desfundat și neângrijit, părea neumblat de cine știe când. Clădirea, pe alocuri, cădea în ruină și coperișul nu într'un loc eră găurit. Roata, proptită, măcar că nu eră nevoe, căci iazul mai că nici nu se mai cunoștea, nu se mai ținea decât în trei spițe și atâta erà de știrbită, de par'că ar fi fost cioplită cu dinadinsul.",
    "Lui Nichifor însă îi apărea ca cel mai blagoslovit palat pe care o sfântă Vineri sau o sfântă Miercuri din poveste i l-ar fi scos în cale... — Numai de n'ar fi locuit de draci ori de stafii, — ba nici măcar de zâne, că poate și pe alea le păzesc câinii, — își zise tânărul, revenindu-i, deodată cu inima, și felul șugubăț de gândire.",
    "— Și zău, că tocmai la vreme mi se îmbia și asta, adăogă el cutremurându-se la adierea unui vânt rece ce se pornise deodată grămădind norii groși și amenințători și întunecând noaptea cu totul.",
    "Ca orce viețuitoare mânată de frică, și omul caută în adăpost locul, colțul cel mai ascuns. Astfel și Nichifor nu stete de loc pe gânduri până să se sălășluiască în colțul cel mai întreg și mai acoperit din podul morii.",
    "Ghemuit acolo, putea dar să întâmpine furtuna și să „aștepte mersul vremii\" — vorbă ce jumătate în glumă jumătate în serios îi trecu iar prin gând.",
    "Dar deodată o lumină orbitoare și tremurată de doo sau trei clipe, urmată peste alte trei clipe de o uruitură prelungă și bubuitoare, îl readuse la o stare sufletească mai umilită și mai coborâtă în sine-și. O răpăială deasă ce-i suna par’că de-adreptul în urechi îi dete de știre că furtuna se dezlănțuise cu toată turbarea.",
    "Prin întunericul nepătruns, Nichifor aduse mâna - și-și făcu o cruce... De zece ani, erà cea dintâiu pe care și-o făcea, — și deși rușinat oarecum, ascuns în el însuși, n’o mai făcea însă în neștire sau în batjocură...",
    "— Doamne, orb ar trebui să fiu, dacă n'aș vedea căile tale, — rosti el smerit în gând...",
    "Dar ce-i asta?... A fost un nechezat de cal?... Sau o părere... Nu ; ascultă și altul...",
    "Un drumeț apucat de vremea rea în mijlocul câmpului, fără îndoială; vine să se adăpostească și el aci de ploaie și de vânt... Poc, răsună copita calului de pragul morii; — a intrat cu cal cu tot... Buf, alta; mai e unul; sunt doi.",
    "Un zgomot nelămurit de voci, — vorbe scurte, rostite pripit și rar, — ajunge la urechea fugarului din pod. Întâiu, nu pricepea nimic; apoi înțelese că trebuia să fie o ceartă.",
    "— Aide, bre, nu-mi bate capul, — desluși acum glasul aspru și mai ridicat al unuia; — ți-am spus că de mă mai sâcâi mult, bag cuțitul în tine...",
    "— Ba asta nu-i face-o, — ridică glasul cam pe nas și celălalt, — că știi tu bine că n’ai mai scăpa tot așa ușor... Da vorba e, ce crezi acu c'o să-ți râzi de mine?",
    "— Taci mă, nesăturatule, ce mai vrei mă? taci,— scrâșni iar glasul cel dintâiu.",
    "Și vocile, coborâte din nou, urmară cu o hârjoneală confuză, din îndârjirea căreia însă până la urechile lui Nichifor nu mai ajungeau decât cuvinte desperechiate: „Ce-am avut de acolo?... „Nu știu eu...\" „Cât?...\" „poli...\" „De gât cu tine...\" „Nu m'o scăpa dracu...\" „Nici mort...\" „Da pe urmă, știi...\" „Atâta-ți spun...\"",
    "În sfârșit, cearta părea a se potoli; dela o vreme, Nichifor nu mai auzi nimic... Furtuna se potolia și ea...",
    "Acù, par’că cei doi de jos împărțeau ceva, bolborosind între dânșii... Nu, — vorbesc cu gura plină, mănâncă... Pe Nichifor îl izbi un miros de ceapă care orcând altădată l-ar fi făcut să întoarcă capul cu greață, — dar acum îi redeștepta chinuitor simțul golului din stomac.",
    "Mai mare grijă avea să nu facă o mișcare, să nu se trădeze. Cuvintele oamenilor ăstora nu-i mai lăsau nici o îndoială ; trebuiau să fie niște tâlhari, niște haiduci. Cine știe ? poate că chiar azi, chiar acù, săvârșiseră vre-o crimă, vre-o tâlhărie, și veniau aci, cu mânile stropite încă de sânge, să împartă prada... O mișcare, un semn, — și erà făcută și socoteala lui...",
    "Dar Nichifor erà înlemnit, înghețat în loc, și chiar de ar fi vrut n’ar fi fost în stare să facă o mișcare... Și poate ar fi încremenit acolo, cu inima strânsă de frică, — dacă sunetul copitelor cailor scoși afară pe rând, și apoi pasul lor tot mai depărtat pe drum nu l-ar fi vestit că primejdia se depărta, treceà, a trecut...",
    "Atunci, deodată, o mare descordare se făcu în toată ființa lui; podul începu să se învârtească cu dânsul, capul îi căzu între genunchi, — și nu mai știu nimic."
  ],
  "3": [
    "Zing... zing... zing... Bum! bum! bum! — „Schimbarea gărzii... Duminecă... iar mă plictisesc cu muzica lor...“ — Nichifor deschise de odată ochii mari și rămase aiurit...",
    "Numai pleoapele și-le mai putea mișcà, în colo erà amorțit, ghemuit mototol. În jurul lui bâzâia un bondar, tot apropiindu-se și iar depărtându-se...",
    "Și totul se desluși în mintea fugarului, cași când acest bondar i-ar fi reamintit într’o bâzâitură toate pățaniile. Numai întâmplarea de astă noapte nu-i mai venià tocmai lămurită. Auzise cu adevărat vorbele acele cutremurătoare ca ridicarea pe o clipă a unui colț de pătură sub care s’ar zări în chip vag un cadavru, — sau și începuse să viseze când i s’a părut că le aude?...",
    "Încet, cu precauțiunea pe care o ia omul ca să-și dezmorțească fără prea mare durere membrele înțepenite, Nichifor întinse un braț, apoi altul, apoi picioarele. O furnicătură vie și înțepătoare îl cuprinse peste tot; se lăsă moale, descordat, în voia ei. În sfârșit, când simți sângele circulând iar liber, se ridică, se scutură pe haine, își culese pălăria căzută pe jos și se coborî.",
    "Uite, uite! Care va să zică tot n’a fost vis... Pe niște scânduri, rămășiță ce nu se mai cunoșteà era de bancă, de ladă sau numai dușumele grămădite peste olaltă, o frântură de mălai și câteva cepe, una strivită, iar altele întregi; jos, alte coji ce stau dovadă că cu adevărat se ospătase cineva aseară aci; și Nichifor își aduceà acum aminte întocmai de mirosul de ceapă care-i răscolise dureros foamea astă noapte.",
    "— Ia uite că mi-au lăsat și mie; ba încă și sarea au lăsat-o aci, că altceva n-o fi în petecul ăsta de hârtie galbenă... Ba ce zic! iată și tacâmul...",
    "Nichifor se plecă și dintre foile de ceapă de pe jos ridică o custură țărănească a cărei limbă sclipia într’o rază de soare furișată prin coperișul și podul spart.",
    "— Minunat! murmură el trecând limba custurii de doo ori peste mânică. — Domnule conte, masa e servită...",
    "Ospăț ca acesta Nichifor nu-și aducea aminte să fi gustat cu mai multă poftă în toată viața lui... Acù, drept șampanie, vre-o apșoară ceva... Asta nu poate să fie departe unde e moară, chiar părăsită să fie.",
    "Își îndesă pălăria pe cap, custura în buzunar, și acu hai la drum, înainte.",
    "Gârla făceà destul sgomot ca să-i călăuzească pașii... Și apa din pumni, vezi dumneata, n’ai da-o uneori pe cele mai fine băuturi din cupele cele mai cristaline...",
    "Nichifor își simți inima mai ușoară, sufletul mai împăcat. Cu toate astea o țintă, un scop, o cale tot nu vedea încă...",
    "La un noroc, haide înainte, și ce-o veni să vie.",
    "Poteca asta, trebue să ducă ea undeva, — și măcar de-ar fi la culcușul tâlharilor... Păi ce-o să-i facă? O să le dea custura, singura avere, ș’aceea de găsit... Ș’apoi tot are să scape el cumva.",
    "Sau poate o să dea peste vre-o casă singuratică de pădurar; cu un om așa, răzleț aci departe i-ar fi venit mai la îndemână să intre în vorbă. În sat e mai greu, te ia numai decât la ochi; dar în pădure e altfel...",
    "Deschizi vorba cu pădurarul și, dintr’una într’alta, hai și ți-oi da și eu o mână de ajutor acolo câteva zile și-i împărți și dumneata un codru de mămăligă cu mine... Ș’apoi, te mai gândești și te mai sfătuești, și trebue s’o scoți cumva la capăt, căci doar nu numai un singur om e pe lumea asta care trăește de pe urma a doo brațe sănătoase...",
    "Așa se scălda sufletul tânărului într’o iluzie vagă ce-și făcea drumul câtă vreme suferințele trupești nu erau așa de nerăbdat.",
    "Dar apoi oboseala, și cu ea toate celelalte, foamea, setea se întorceau, par’că și mai îndârjite după prima alungare.",
    "Nichifor nu-și putea da seama de vremea cât rătăcise prin pustietățile acelea; crezând că urmează poteca, dela o vreme numai ce se trezi că umblă printre copaci în neștire... Și mergea așa, mergea, și cu cât se afundă în desiș, i se părea că se învârtește tot pe loc în jurul acelorași arbori...",
    "Umblase o jumătate de zi ? o zi întreagă?... După oboseala picioarelor putea să spună că umblase și trei, — zece, — nu mai știe, ce știe el?",
    "Fără îndoială, păduri fără sfârșit nu sunt; o margine trebuia să aibă și asta. Dar își aducea aminte iarăși ce citise odată: că oameni neânvățați să umble prin păduri, dacă pierd poteca, pot să se învârtească cine știe cât în acelaș cerc, ținând mereu și instinctiv mai mult spre dreapta... Și atunci Nichifor începu s'o ia tot mai mult în stânga... Dar ce folos? Acù poate făcea ocolul în partea cealaltă, căci nici de cărare nici de luminiș nu mai da...",
    "Și iarăși se posomorà ziua, — orcât de lungă i se păruse rătăcitului, par'că tot, acum, se posomora prea curând, — și deodată cu ca se posomorà din nou și sufletul, gata să se cufunde iarăș în noaptea disperării...",
    "Rătăcit! pierdut! Singur aci, dat pradă fără scăpare peirii celei mai ticăloase... Să strige? Zadarnic! Nu-i răspundea decât vântul clătinând ici colo vârfurile copacilor și trecând leneș și nepăsător înainte... Să mai meargă ? Dar ajunsese la marginea puterilor... Să stea în loc și să se întindă la pământ așteptând sfârșitul?... O, ce grozăvie, și cât de aproape a fost: cu câteva ceasuri înainte, nici n’o bănuia, nici prin gând nu-i trecea...",
    "Dar ce? Nu erà lume, nu era lume pretutindeni? Putea în adevăr să ființeze în mijlocul unei țări, între sate și orașe, așa o bucată de pustiu, de sălbătăcie, unde o ființă omenească să se poată pierde fără scăpare, să poată peri în chip ticălos, nefolosindu-i la nimic nici brațe, nici picioare, nici glas, nici minte chibzuită?...",
    "Nichifor simțià, cu ultima rază de soare, stingându-i-se ultima rază de nădejde: s'a isprăvit! s’a isprăvit.",
    "Și ca pentru a-1 lăsà să-și încheie în liniște ultima socoteală, o tăcere adâncă se făcu de odată în jurul lui. Nu se mai auzià nici un foșnet, nici un murmur. Nimic. Ochii i se pironeau în întunericul nepătruns. Mintea-i se întunecà par'că și ea de atâta noapte, și cerea să se facă una cu ea...",
    "Într’o ultimă smâcire, ca omul în primejdie de moarte mânat de instinctul scăpării, o lo la fugă și alergă, alergă, până ce istovit, căzii pe un buștean; își strânse instinctiv brațele în jurul capului... Acum par’că se cufundă, se cufundă mereu, tot mai adânc, tot mai prăpăstios, și...",
    "Când deschise ochii, o lumină roșiatică învăluia coama copacilor. În fața lui se întindea o poiană plină de verdeață, împestrițată cu flori... Cum? fusese așa de aproape, fusese aci la marginea pădurii, — nu era dar rătăcit, nu era pierdut, soarta îi mai păstră o nădejde, poate pe cea de pe urmă, poate pe cea bună...",
    "Soarele se înălțà maiestos și solemn, scăldând în aurul razelor lui poiana frumoasă, unde greerii, furnicile, gândacii cu aripi poleite eșiau din culcușurile lor și umpleau de'viața lor pădurea. O veveriță veni săltând șugubăț și se pitula după un copac aproape de picioarele lui. Și deodată un lung și întins ciripit izbucni din desișul apropiat...",
    "Nichifor se ridică încet, uimit de redeșteptarea asta a vieții pădurii... Veverița se uită la dânsul, cu ochii scânteietori, plini de viață și istețime. Un cap mic ce ascultă, observă, se înclină, apoi dispare repede și se ascunde când simte putința unei primejdii... Și iar se oprește, și iar fuge; acum a dispărut, nu se mai vede. E la adăpost...",
    "Și imnul dimineții răsună tot mai sgomotos... Nichifor respiră adânc; ochii i se limpezesc privind spre cerul albastru, ce par'că acum îl vede întâiu în viață...",
    "Și zâmbește Nichifor: Nu, natura nu este dușmana omului! Ea este prietena lui cea mai bună, cea mai blândă, cea mai dulce... Dar trebue omul s’o înțeleagă, trebue s’o cunoască, s’o iubească, să și-o apropie, să se coboare cu inima voioasă și încrezătoare în sânul ei..."
  ],
  "4": [
    "— Scris mi-a fost totuși ca în alt chip de cât îmi închipuiam eu, să-mi ispășesc păcatele, — își zise Nichifor, după o altă rătăcire fără țintă de o jumătate de zi. peste câmpii și prin păduri, istovit cu totul de puteri.",
    "Până acù, pe unde zărise o casă, o colibă, semn de vr'un sat sau de vr’un cătun, se feria, le înconjura, și trăgea mereu pe poteci singuratice și prin pădure. Îi erà par’că și frică, și rușine să se întâlnească cu oameni. În locuitorii dela țară, cum și-i închipuia el, nu vedea decât tot ceva primejdios, amenințător, prin neștiință, sălbătăcie și spirit hrăpareț. Nici nu putea să-și închipuiască, aici la câmp, un țăran altfel decât sărind la el...",
    "Hei, câte nu citise el din cele ce se scriu despre țăran, cât e de apăsat, de necioplit și mizerabil, de alcoolic, și pelagros, hămesit, flămând și gol;— și cum oare putea să fie un astfel de om decât dârz, rău și răzbunător, cu toată dreptatea firește ! — cum altfel decât ca pe un dușman avea să-l privească și pe dânsul dela prima vedere, ca om dela oraș ce se arătă după port, și cum n'avea să prindă prilej de răzbunare împotriva unuia ce făcea parte dintr’o clasă vrăjmașă, dintr’un „alt popor în sânul aceleiași națiuni\", cum citise, tot așa, că trebuia să se socotească el pe sine însuși față de un țăran, un „reprezentant al unei clase aparte, obijduite și oropsite, unui popor de iloți cu cari nu mai avem comun nici port, nici limbă, nici fel de gândire...”",
    "De aci și până la părerea ce-și putea face despre un canibal, nu mai era tocmai o așa de mare distanță în mintea omului dela oraș, cu viața pe care o dusese, îngustă cași stradele strânse între rândurile nesfârșite de case, țărcuită cași crâmpeiul de cer spre care nici nu-și mai aduce aminte să fi aruncat de multe ori câte o privire distrată...",
    "Și desigur, întâmplarea ciudată dela moară, sau pățania din vârful gardului, nu erau nici ele făcute ca să-i schimbe credințele acestea, ba mai vârtos puteau să le întărească.",
    "Ei, dar acum, dacă s’a înlăturat nebunia gândului la moartea de bunăvoe, trebuià un plan, o hotărâre; întâmplarea singură, își zicea tot mai cu stăruință Nichifor, nu putea să ducă aci la nimic alt, decât cel mult la moartea de foame și de sete...",
    "Un plan, o hotărâre...",
    "Lesne de zis. Dar setea erà din ce în ce mai chinuitoare, și toate planurile cele mai iscusite din lume, Nichifor le-ar fi dat acum pentru o înghițitură de apă rece, limpede, proaspătă...",
    "„Codrul cu izvoarele\"... Păi da, — iar în codru trebuia să caute; — pe câmp zadarnic rotea ochii după vre-o fântână, că nu zărià nicăeri niciuna.",
    "Și uite, în codru și răcoarea par'că te mai potolește...",
    "Dar un fâșâit de frunze îl făcu să tresară... Ce-o mai fi acuma? Vr’un hoț sau poate vr’o fiară, vr’un lup vine pe cărare, tocmai din față... Dar nu; o creangă se dă la o parte la cotiturii și la zece pași înaintea lui Nichifor, pe cărarea boltită și umbroasă, tăinuită și răcoroasă, se ivește o adevărată arătare... E un chip de fată, înaltă, subțirică, călcând mărunțel cu picioarele goale, ținând capul nițel într'o parte, cu mâna stângă întinsă, iar în dreapta purtând o doniță plină...",
    "— Rodica, îngână fără voe Nichifor, aducându-și aminte de versurile poetului:",
    "Rodico, floare de crin...",
    "Fata plecă genele lungi și negre peste ochii mari și gânditori, și dete să treacă, sfioasă, înainte. Dar Nichifor, devenit deodată îndrăzneț, îi ținu calea...",
    "— Numai o gură de apă, Rodico, altă vamă nu-ți cer, și pe urmă poți să treci înainte...",
    "Făr’a ridica ochii, fata îi întinse donița cu amândoo mânile.",
    "— Anica îmi zice, șopti ea cât abia se auzià; și numai ca o părere îi trecu peste față lumina unui zâmbet.",
    "— Anico, Rodico, să trăești, că Dumnezeu mi te-a trimis în cale, zise Nichifor după ce-și potoli setea din câteva înghițituri lacome...",
    "Apoi cu o nedeslușită părere de rău de-a se găsi in curând iar singur cu gândurile și grijile lui istovitoare, se dete încet în lături și privi lung în urmà fetei care-și urmă drumul, călcând măruntei din piciorușele goale, cu capul într'o parte, cu mâna stângă întinsă, iar cu dreapta încordată sub greutatea doniței pline...",
    "În plin să-ți meagră vrerile tale,",
    "Precum tu dragă îmi eși cu plin...",
    "murmură Nichifor, pătruns de o simțire duioasă, netălmăcită...",
    "O arătare a fost, — o arătare de o clipă... Ochii adânci și duioși, genele lungi, fața fragedă și catifelată, trupul subțirel și mlădios, — o zână a pădurii... S’a arătat o clipă, și în veci n'o să se mai arate...",
    "Adineaori, țăranii canibali, — acum Rodica; — astfel se învălmășeau în mintea tânărului orășan cunoștințele confuze, contrazicătoare, ce din citiri se prinseseră, la întâmplare, în mintea lui, despre noua lume în care acum intrase aevea, de-a binelea, și cine știe dacă mai era fel și chip să mai iasă ?...",
    "Un plan, o hotărâre... Departe, în mijlocul pădurii, odihnind pe mușchiul moale al unui bolovan, Nichifor sta, cu bărbia sprijinită pe palme. Privirea i se perdea printre copacii deși ce ascundeau îndărătul lor cine știe ce noo mistere, ce noo surprinderi, — iar mintea i se rătăcià în vălmășagul unor gânduri nedeslușite, abia schițate, părăsite și schimbate nainte d'a fi avut vremea vreunul din ele să se închege... Din toate și peste toate se înălțà și pluteà numai coștiința trebuinței acesteia neapărate: un plan, o hotărâre...",
    "— Unde mă duc? ce mă fac?— Ce mă fac? unde mă duc?...",
    "Și deodată, cași un răspuns înduplecat însfârșit, răsună din depărtare zgomotul unor lovituri surde. Lui Nichifor i se părù, nu știu cum, acest zgomot ca o chemare: Aci! aci! aci!",
    "— E cineva care mă chiamă, — sunt căile nepătrunse ale Celui de sus, își zicea tânărul. Da, ale Celui de sus, repetă el în gând; trebue să fii în mijlocul mărei sau pierdut fără adăpost și fără țintă în mijlocul codrilor, ca să cunoști și să te pătrunzi de un așà adevăr, de care-ți dă mâna să râzi prostește la masa unei cârciume sau în fumul unei cafenele... Singur să fii, pierdut în larga întindere a lumei acesteia, pentru ca să simți cu adevărat împrejur de tine, în preajma ta, duhul călăuzitor a toate, puterea rânduitoare a tuturor lucrurilor lumești, și în mâna căreia, noi bieți fuduli de râs și puțintei de minte nu suntem decât pleavă vânturată, sau poate, unii din noi, grăunțe semănate... Cine știe? Poate-mi va mai fi scris și mie ceva în lumea asta... Acolo, acolo mă chiamă...",
    "Călăuzit de sunetul pe care acum îl deosebia bine că erà acela al unor săcuri căzând cu zgomot înăbușit în trunchiuri de copaci, Nichifor înainta, înainta mereu.",
    "Acum zgomotul săcurilor se preschimbà cu acela al unor glasuri omenești; tăetorii glumeau între dânșii, și din când în când răsunà câte un hohot ce se prelungià în ecoul pădurii.",
    "Nichifor se arătă deodată înaintea lor.",
    "— Spor la lucru, oameni buni.",
    "Tăetorii se opriră o clipă, uitându-se curios, bănuitor, la noul sosit; apoi unul își mișcă nițel căciula mai pe ceafă și cu toții își urmară lucrul în tăcere.",
    "Erau cinci. Acela care răspunsese — chipurile — la binețele lui Nichifor, eră vădit vătaful lor și cel mai în vârstă dintre dânșii, om, dădea cu socoteala Nichifor, între 45—50 de ani; doi păreau bărbați mai tineri iar ceilalți doi niște flăcăi, aproape copilandri. Dar în afară de deosebirea de vârstă, lui Nichifor i se păreau atât de asemănători acești oameni după față, încât altfel nu i-ar fi putut deosebi și ar fi rămas foarte mirat dacă ar fi aflat că nu sunt o strânsă și foarte de aproape înrudită familie; își aducea aminte de ceeace citise odată, că negrii nu sunt în stare să deosebească pe un alb de altul cași când toți ar fi gemeni, după cum albii nu prea pot deosebi ușor un negru de altul. E aerul străin și comun unei rase, sau și unei clase, care isbește pe cel din altă rasă sau clasă mai întâiu, și prea mult ca să ia în seamă dela început deosebirile după față: e un țăran, zicem, și ne isbește mai mult portul și aerul său, — și țăranul la rândul lui tot așa zice: e un orășan, și numai târziu și după mai multă vedere și deprindere va deosebi pe unul de altul.",
    "— Parcă n’am fi tot unul și acelaș neam, — își zise Nichifor atins în inima lui de primirea asta rece și bănuitoare.",
    "Și în aceeaș vreme, cei cinci oameni se întrebau: ce o fi căutând ciocoiul ăsta, cine o fi și cu ce rost o fi venit p’aci?..",
    "Nichifor își lo inima în dinți:",
    "— Știți ce, oameni buni, ce vă zic eu? Să mă primiți și pe mine între voi, cu voi, — că vezi... tocmai căutam și eu... cevà așa de lucru...",
    "Oamenii se opriră iar și cel mai bătrân din ei se uită lung și ciudat la ciocoiu.",
    "— Ia mai dă-ne bună pace, boerule, nu mai glumi cu noi, că nu ne arde noo acù de astea.",
    "Într’o pornire vie Nichifor, la vorbele astea, își scoase haina, o aruncă departe și grăi cu foc, cu patimă :",
    "— Nu sunt boer eu, — vă minte haina asta, — nu sunt boer, sunt om sărac ca voi, și cer să muncesc cu brațele mele și să-mi câștig viața în trudă și cu sudoarea feții mele ca și voi..."
  ],
  "5": [
    "În viața lor tihnită și strânsă, de oameni ce trăesc mai mult în adânc decât în lături, arareori se întâmplase celor cinci oameni din pădure să rămână așa de uimiți în fața unei întâmplări neașteptate și fără înțeles ca aceasta. Cei doi în vârsta bărbăției se uitau unul la altul lung și întrebător, flăcăii rămaseră cu ochii mari pironiți asupra omului ciudat ce nu le mai păreà acum nici ca om, nici ca ciocoiu, iar cel mai în vârstă, zâmbind nițel încurcat pe sub mustață, privea drept în ochii albaștri, deschiși hotărât și rugător în acelaș timp, ai tânărului înalt și bălan ca spicul, voind par’că să-i ghicească, să-i tălmăcească gândul, și poate întâmplarea ce-1 purtà...",
    "— Hm, grăi el după ce-și încheia o socoteală a lui în gând, — cine știe ce vânturi te-or fi purtat încoace... domnule, că altfel tot nu pot să-ți zic; dar apoi beleaua tot a d-tale o fi, dac’o fi, — noi ce să zicem ? Om ce vine spre noi nu alungăm... Decât, dacă ți-e cu dinadinsul să muncești cu noi, trebue să te învoești întâi cu ingineru...",
    "Lăsați-mă voi numai să muncesc aci alăturea cu voi, și de învoială, care e a voastră o fi și a mea ; ce mi-o da m’oiu mulțumi ș'oiu împărți cu voi, că vezi, pân’atunci o să împărțiți și voi mămăliga voastră cu mine, — nu-i așa, bade...?",
    "— Gheorghe, îmi zice; Gheorghe Ion Coman. Apoi, fie domnule cum vrei, că tot mi-a spus mie ingineru să văd dacă mai găsesc vre-o doi oameni la tăiat...",
    "„Ei, adăogă zâmbind țăranul—dar nu-mi trecea mie prin gând să prind la muncă un boer...",
    "— Lasă asta, nene, și uită-te’ncoa la mine, întrerupse Nichifor, sumecându-și mânecile cămășii și punând mâna pe o săcure.",
    "Acum fu rândul celorlalți ca să zâmbească. Mai ales flăcăii abeà-și puteau ține râsul arătând cu ochii unul altuia spre brațele albe și subțiri cari la prima vedere se părea că nici c'or putea sa țină săcurea ridicată de jos... Dar Nichifor înțelese, mândria se aprinse în sângele lui, își încordă nervii într’o sforțare energică și din câteva lovituri culcă un copac mare la pământ.",
    "— Uite, măi Niță, că are putere!",
    "Amețit o clipă, ca de arătarea unui noroc neașteptat, tânărul înalt și subțire rămase nemișcat, privind, uimit par'că și el, copacul ce se întindea lung la picioarele lui. Numai pieptul i se ridica și se lăsă în respirări setoase și lungi... Muncă, izbândă ! Așa dar, tot mai putea fi și el bun la ceva pe lumea asta, — putea și dânsul să împlinească un lucru trebuincios, pentru care se cer brațe și se dă răsplată...",
    "Și par'că se simțea din această clipă legat din nou, și cu alt temeiu, abia acu înțeles, de alcătuirea aceea întinsă și minunată care împletește viața unuia de a celuilalt și face ca orce om în felul lui să vină spre folosul celorlalți semeni cu părticica lui de făptuire, toate îmbinându-se între ele și răspândindu-se în aceeaș clipă asupra tuturora...",
    "O simțire necunoscută până atunci cuprinse inima lui Nichifor. A munci cu rod, cu folos, a produce cu truda brațelor tale un lucru de care un altul, sau chiar tu, aveți nevoe — fie acel lucru orcât de neânsemnat, orcât de simplu de produs — ce nespusă și adâncă mulțămire ce-ți încălzește sufletul, și ți-1 bucură, și ți-1 înalță. Pătrunzi par’că ceva din misterul scopului vieții omenești, —mister ce rămâne închis și posomorât în fața celui ce nu cunoaște decât viața trândavă, mistuirea necurmată a muncii altora, fără ca și el să vină cu partea sa de daruri la masa vieții, trupești sau sufletești...",
    "A munci, a trăi muncind! De câteori răsese, își bătuse joc, de vorbe, de „predici și morale” de astea... Da, atunci fuseseră numai vorbe și nu știuse să le pătrundă înțelesul... Acum abià i se deschideau ochii și vedea limpede și simțeà așa de viu și de pătrunzător!... Orb ce fusese! simțire tocită, sau mai bine învăluită într'un strat gros și nepătruns de nepăsare și neânțelegere! O! binecuvântată lovitură, binecuvântată rană ce a făcut să cadă acea coajă înăbușitoare deasupra sufletului încleștat! O, bucurie a inimei palpitând liberă, voioasă, știutoare de ea însăși și de părticica de dumnezeire ce e într’însa, — părticică vie din vecinica viață a totului!",
    "— Oameni buni, strigă în avântu-i spre vieața aceasta noo ce se deschidea înaintea lui tânărul orășan, — oameni buni, mai aveți poate cu voi strae de-ale voastre... Nimic nu vreau să mai rămână pe mine semn de viața proastă și urâtă ce am dus până astăzi... Cu trup și suflet, după vorbă și după port, vreau să fiu dintre ai voștri, la fel cu voi, una cu voi...",
    "Acum numai, băgă de seamă Nichifor că cu adevărat unul din flăcăi erà mai înalt decât celălalt, — cam tocmai statura lui. Spre el se îndreptă :",
    "— Nu-ți fie teamă, flăcău, frate... Cum îți zice?",
    "— Niță Marin Dinu.",
    "— Frate Niță, căci mă văzuși că pot și eu să muncesc și să câștig doar atâta ca să-ți plătesc niște strae vechi ce-i mai fi având și tu acolo... Aide, bade Gheorghe, spune-i și dumneata...",
    "— Par’că de când lumea ai fi fost printre noi, așa știi să ne grăești, —zise cu zâmbetul lui blajin și plin de înțeles vătaful tăetorilor. Apoi vezi bine că noi ți-om da de ce ai nevoe și ce-avem și noi; dar uite..., adăogă cam codindu-se; o vorbă tot parc'am mai avea întâiu...",
    "— Spune, bade, orce vorbă, orce gând, orce nedumerire, — spune să-ți răspund...",
    "— Vezi că, cine știe, domnule? Să ne ierți, dar poate, cum dau cu socoteala, poate de acolo de unde vii, îi fi făcut... vre-o poznă ceva... Și de, noi suntem oameni sărmani și proști, să nu dea peste noi vre-o năpastă...",
    "Nichifor se uită blând la dânșii.",
    "— Nu vă temeți oameni buni, fiți pe pace ! Vina pentru care am fugit și am venit eu să mă ascund aci în pădure, nu se chiamă nici omor, nici tâshărie, nici un alt nume de pedeapsă n’are după legea omenească. Fiți pe pace! de unde am plecat, în urma mea n’am lăsat măcar o lacrimă, necum vre-o jale sau vre-un blestem. Am eșit dintr'o mocirlă în care erà gata să mă înec, și am venit aci la aer viu și proaspăt să mă tămăduesc. Ajungă-vă atâta — pe ăsta vă jur, vrednic sunt să-mi ziceți frate, și așa să-mi ziceți de-acuma înainte...",
    "Dar, până nu-l văzu schimbat în haine țărănești lui badea Gheorghe par'că tot nu-i venea la îndemână... Abia atunci izbucni într’un hohot vesel și deschis:",
    "— Ei bată-te să te bată, flăcăule, da știi că te prinde?... Ia te uită ce mai cruce de voinic! Măi Niță, măi Ștefan Preda al Floarii, să-mi cam mai fiți cu ochii în patru la fetele din sat că ăsta să știți că vă ia apa dela moară...",
    "Iar Nichifor în sufletul lui nu știa cum să-i mulțămească lui badea Gheorghe pentru aceste vorbe glumețe și familiare, cu cari par'că îi arăta, îi da dovadă că-1 primise, în sfârșit de-a binelea, în ceata lui, în lumea lui, în satul lui."
  ],
  "6": [
    "Dulce e odihna după o zi împlinită în muncă cu folos, ușoară e inima îndestulată fără îmbuibare, — dar de doo ori dulce și fericitoare e simțirea mântuirii din grele încercări și a reâmpăcării cu sine însuși.",
    "Întins pe fânul uscat și îmbătător de miresme, sub acoperișul adăpostului tăetorilor de lemne, Nichifor gustà cu voluptate descordarea trupească și sufletească ce-i îngăduià siguranța redobândită în ziua de azi și nădejdea reclădită pe cele ce au să urmeze.",
    "Departe, departe de tot, ca și când ar fi lăsat în urmă-i mări și țări, și cași când ani peste ani s’ar fi scurs de atunci, ca chipuri nedeslușite zărea figurile ce-i întunecaseră și îi otrăviseră viața trecută... Vedea odaia lui răscolită, auzea ca un zgomot de voci confuze cum se da în toate chipurile cu socoteala despre soarta lui, despre locul și felul în care și-o fi curmat zilele... Apoi tabloul se schimba : ceață, fum, mese, zgomot de pahare și de glasuri învălmășite, emoția d'întâiu înecată cu căinări falșe amestecate cu strâmbături sau cu dări din umere; — și târziu în noapte chiote, — uitare în amețeală, uitare până a doua zi — și pe urmă aducerea aminte tot mai rară, tot mai slabă... „Apropo! nu s'a mai auzit nimic de nenorocitul cela?”... Și iar dări din umeri și pe urmă tăcere, uitare desăvârșită... A! atât mai bine, atât mai bine... Ce ușurare!",
    "Numai un gând, neâmpăcat încă bine, mai turbura liniștea aceasta în care sufletul tânărului smuls dintr’un mijloc sterp, sec și înăbușitor, se cufunda ca într’un izvor proaspăt, izvor de viață vie, noo și plină de făgădueli rodnice. Nichifor revedea iarăș chipul rotund și blajin al surioarei, zâmbindu-i ca odinioară la despărțire, duios din pragul casei... Sărman suflet dulce și nevinovat! Sărman suflet părăsit, orfan acù de orce iubire caldă, de toată mângâierea îmblânzitoare de amărăciuni pe care numai un părinte, numai un frate știe și poate s’o dea...",
    "Rude, da ! Rude aveau destule in orășelul depărtat din fundul Moldovei. Nici îndoială că una din ele culesese de pe drumuri și copila orfană, — o culesese, bineânțeles dimpreună cu partea de pensiune ce-i reveneà; puțin, dar tot ceva... Și va crește acolo, înstrăinată, — poate în vre-unul din acele pensioane în care sufletele tânjesc și se ofilesc ca niște flori așezate frumos la rând în ghiveciuri etichetate, într'o seră cu aer cald și umed și cu' lumina tristă și cenușie...",
    "Când, când va fi în stare să alerge, s'o smulgă de-acolo, să-i zâmbească în ochii uimiți și fericiți și să-i zică: Vino, vino cu mine la aer, la lumină, la soare, in mijlocul câmpului binecuvântat sau al munților pacinici și ocrotitori, — vino la viața adevărată, viața firii ce cu drag adăpostește în sânul ei pe omul ce merge în căile ei, înțelegându-i și ascultându-i toate poruncile și toate povețile... O da, o da, — ziua aceea trebue să vină, avea să vină, — va veni!...",
    "Toate vor veni de-acuma altfel, limpezindu-se, uite așa cum se limpezesc gândurile de toate grijile și de toate icoanele urâte ale unui trecut pe veci șters și îndepărtat. Dispar, iată, toate aceste fantome ; se topesc în seninul vieții ce vine, cași când nici n'ar fi fost...",
    "Cerul e albastru, blând și curat. Aerul e limpede dulce, potolit. La poalele munților cu creasta albăstrie se întinde în nesfârșire câmpul verde cu spicele legănate. De oparte un părău nebunatic se repede cu șuetu-i nesfârșit și ajungând vijelios în vale, învârtește cu putere roata unei mori ce abia se zărește...",
    "Câtă pace și cât farmec în tot și peste toate...",
    "Dar iată, moara e acum aproape de tot, roata-i se ridică par’că în slavă și se coboară apoi jos în adâncimea neagră zvârlind în stropi albi și spumegoși apa departe dela sine. Și gârla repede, furtunoasă, cu valuri adânci și clocotitoare se asvârle asupra ei, par’că s’o ducă cu totul.",
    "Mai sus, o punte lungă și îngustă, abia sprijinită în capete, slujește de trecătoare. Nichifor trebuie să treacă peste dânsa. De ce ? Nu-și dădea seama, dar trebuia, nu se putea altfel ; n'aveà alt drum, și trebuia să meargă înainte...",
    "La capătul punții stà, șovăitor și asurzit cu totul de larma vijelioasă a apei. Și iată acum, în capătul celalt al punții răsare un chip înalt și mlădios de fată, cu genele lungi plecate peste ochii negri, cu capul într’o parte, cu mâna stângă întinsă, iar în dreapta încordată purtând ulciorul plin și picurând de apă. Venea călcând cu pași mărunți și repezi, fără să-l vadă, fără să-l bage în seamă... Acum, a ajuns la mijlocul punții; ridică capul, îl vede, ii zâmbește... Dar din dărătul morii doo capete încruntate se arată, și iată, deodată scândura subțire și slabă începe să se clatine, să se legene, să salte... Ridicând ochii, fata aruncă spre tânărul din capătul celalt o privire de rugăciune disperată și de odată nu se mai vede — valurile spumegoase s’au închis lacome de-asupra ei urlând și urmărindu-și apoi nemiloase drumul furtunos și asurzitor...",
    "Nichifor ar fi strigat — dar glas nu avea, ar fi alergat — dar picioarele îi erau legate de pământ... O crâncenă smâcire — și iată-1 cufundându-se în valuri...",
    "Și deodată se făcù tăcere. Fata din pădure, — ea era, o cunoscuse numai decât, — ședea pe un bolovan și se uità la el zâmbind nevinovată; iar el cufundându-se, atinse pământul cu piciorul, apoi cu un genunchiu, în fața fetei.",
    "— Rodico, te-am găsit iarăși, — voi să zică. Dar fata duse un deget la buze și-l lo de mână.",
    "Printre doo șiruri de brazi frumoși, drepți și cu vârfurile atingând par'că bolta cerească, îl ducea înainte, tot înainte...",
    "Deodată, locul se deschide la capătul drumului. O casă albă, curată, mare, strălucitoare, scăldată în soare pe din afară și pe dinăuntru se ridică în fund, cu spatele spre deal; departe în dreapta, în stânga, cât vezi cu ochii, fășii de ogoare cu spice groase de aur, și alături alte fășii, și tot altele cu tot felul de roade ale pământului; împrejurul casei livezi întinse de pomi încărcați de fructe, roșii, galbene, de toate neamurile, cu crengile plecate, gata par'că să se rupă... Cirezi de vite mugesc în ogradă și turme de oi coboară pe deal; grădini pline de flori în toate fețele, dela albul ca neaua al crinului până la roșul aprins al macului — și tufișuri de agrișe și coacăzi, împrejmuesc casa și curtea; dintr'un șir lung de stupi năpădesc roiuri de albine aurii și umplu aerul cu bâzâitu lor misterios de muncitoare iscusite...",
    "Și ca un răspuns: „Suntem și noi albine pe-aci“, răsună zgomotul războiului ce țese fin și des alături... Și fusuri sfârâe în mâini ghibace, și umblă suveica zorită și năbădăioasă...",
    "Și deodată tot câmpul se umple de secerători; și cad spicele și se adună, și hambare un șir fără sfârșit se umplu văzând cu ochii. Mugesc vițeii întinzând capetele, behăesc miei nerăbdători și curge laptele în găleți țâșnind alb, spumos, cald și parfumat. E o muncă și un zor și un belșug ca în poveste, cât vezi cu ochii, pretutindeni...",
    "Și gospodarul, din pragul casei, își rotește ochii peste toate. În mâna lui simte mâna moale, și strângerea ei dragă, a tovarășei cu care împarte acestea toate; o simte cum ține ochii negri și dulci, comoară de iubire și de fericire, ridicați spre dânsul, în uimirea nestimatelor bunuri sufletești împărtășite încă și mai mult și mai din belșug decât acele pământești...",
    "Limanul! limanul! — Și cu mânile împreunate spre cer, Nichifor cade cu genunchii și cu fruntea în țărână."
  ],
  "7": [
    "E mare fierbere în sat la Scăeni: vin pădurarii acasă!",
    "Satul nu e departe de pădure, dar totuși oamenii nu mai pierd din vreme să se întoarcă, până toamna târziu, când isprăvesc cu munca tăiatului; acolo stau, acolo dorm în pădure și numai din când în când le vin ăi de acasă cu merinde.",
    "Iar dacă se face toamnă, ei iar nu se întorc de-a dreptul acasă, ci după ce-și iau simbria, pe care au lăsat-o să se adune, dela „ingineru\" pădurii, se coboară în târg, și când vin apoi acasă, nu vin cu mâna goală.",
    "Sărbătoare este dar când oamenii se întorc încărcați cu cele de trebuință gospodăriei și alte bunătăți, pe la casele lor. Cheful și veselia țin mai multe zile în șir. Apoi începe alt rând de muncă. După topor, carele și boii; trunchiurile culcate la pământ, lemnele strânse în grămezi, trebuesc cărate acum mai cu dinadinsul, până nu troenește drumurile iarna leneșă și fără spor.",
    "Peste tot satul, mai ales la poalele dealului unde e mai strâns, dar și pe coastă, unde căsuțele albe și pitulate sunt mai risipite, e o forfoteală și o gălăgie ca aceea, cu toată vremea rece și înorată. Nevestele au pornit în calea oamenilor, dela capătul satului mai în colo, de-a lungul drumului de țară; copiii aleargă, țipă și plâng să-i ià și pe ei; vorbe de dojană cu vorbe de mângâere se amestecă; pace se face ici și altă pricină începe dincolo.",
    "Numai câțiva moșnegi șed pe prispele caselor și se uită potolit și lung în acrul suriu pe care nu-1 mai taie nicio rândunică și nu-1 mai bate cu aripele albe nici un cocor... Puțin încă, și numai blagoslovitul cuptor va mai fi al nostru...",
    "Ei, dar fiindcă, pân’atunci, e vorba acu pe chef și bucurie, nicăeri alergarea și aflarea în treabă nu e mai mare ca la cârciuma salului. Tot norodul, peste o clipă-doo, are să fie adunat aci. Și vezi să fie oale destule la îndămână și butoiu scos afară sub umbrar, să nu-ți mai tot faci de lucru în pivniță...",
    "Ia-auzi, ia-auzi! Chiote de la cei ce vin, chiote dela cei ce așteaptă. Șirul de femei, mai toate pe braț cu câte un plod, iar cu mâna cealaltă cozoroc de-asupra ochilor, se vede de-aci; dar cei cari vin se ghicesc numai, până să se arate la cotituri.",
    "Cârciumarul Ghiță, Ghiță Cârnelegea, în cos¬tumul lui nemțesc — de, nu mai e țăran ca toți țăranii! — costum cam subțirel, aminteri, pentru vremea înaintată ce era, își învârtea de colo până colo trupul greoiu, pornit spre îngrășare, încruntându-se la băiatul Năică Bolovan, care orcât de rămas și puțintel la glavă, tot făcea mai multă treabă decât stăpânul ce știà numai să strige, roșindu-se în toată clipa ca racul, până în albul ochilor și trecând mereu cu degetele pe sub mustățile pe oală.",
    "— Hai mă, dă-i mă, gata mă?",
    "Și numai iată că tot umbrarul se umple de lume gălăgioasă și cheflie... Așà ceva numai odată pe an se vede și se întâmplă; cum să nu-și piardă capul bietul Ghiță, bietul „domnu\" Ghiță?... E o harababură și un chiloman „de par’că’s țigani, nu mai sunt români astăzi”, murmură cu arțag prefăcut cârciumarul printre dinți.",
    "Numai, în fundul sufletului lui, el știe cât se bucură de alișveriș — mai rar altul, nici la praznicile cele mari ! — Dă și ici, dă și colo, — bâlciu, mă rog, nu altceva...",
    "— Iacă mă, ați adus cu voi și un băiat străin ? — se aude deodată peste toate un glas pițigăiat de babă. Și o sută de ochi se îndreptează spre un flăcău bălan și înalt ce rămăsese sprijinit de un stâlp al umbrarului și privea molcom și blând la vălmășagul zgomotos din fața lui.",
    "— Ține-ți tu gura, fă cloanțo, se auzi de colo glasul glumeț al lui badea Gheorghe Ion Coman; ăsta nu-i băiat străin, e d'al meu de-1 rătăcisem prin pădure acum doozeci de ani și acù l’am găsit iar. Numa cât acu și-a luat alt nume și-i zice Nichifor Pădureanu... Hai colea flăcău și-i închina cu nen’tu!",
    "Nichifor se apropie zâmbind și închină cu badea Gheorghe, apoi și cu ceata de flăcăi, măcar că nu unul din ei se uită tot cam chiorâș la el, cu toate șoaptele de liniște ce le purtau pe la urechi Niță Marin Dinu și Ștefan Preda al Floarii, cei doi flăcăi din ceata lui badea Gheorghe.",
    "Dar omul cu inima deschisă și cu vorba blândă și dulce repede-și găsește loc și chiag printre oameni, — și cu atât mai vârtos atunci când sunt porniți cu toții spre voe bună.",
    "Și numai iată pe Nichifor al nostru în horă de paf că de când e lumea tot flăcău din sat dela Scăeni a fost. Și chicotesc fetele uitându-se spre dânsul rușinoase și tot mai îndrăznețe,— și curând nu întruna din aceste priviri se strecoară și câte ceva așà galeș... Mândru flăcău, subțirel și mlădios ca un paltin, cu părul ca spicul, cu ochii ca cicoarea... Ba zău, că nu prea ai să-i găsești pereche în Scăeni...",
    "Hei, și iată-acu cum s’a pornit veselia în toiu; se învârtește hora și răpăie pământul sub tropotul vânjos al flăcăilor, pe când din potrivă fetele abia ating pământul pășind ușor și legănat; țiuie vioara în năbădăi și frământându-se arcușul răsare din când în când în mijloc pe de-asupra horei întregi tăind cu o dungă piezișă urzeala roșie aurie presărată în aer de razele soarelui ce se cufundă însângerat la marginea câmpului întins și pustiu...",
    "Horesc tinerii, iar sub umbrar gospodarii închină de zor urându-și spor și toate cele bune. Și nu o cumetrie se pune la cale aci, în ceas de bucurie, sub blagoslovirea bătrânilor ce tot mai cu dinadinsul iau parte și ei la cheful obștesc.",
    "Și cum săltà în joc, — astfel îi săltà și inima lui Nichifor de atâta voioșie împărtășită, de atâta dreaptă, neprefăcută, nemințită apropiere între acești oameni cari îi apăreau, în închipuirea sufletului mișcat, toți ca o singură familie, ca niște frați bucuroși d’a se fi regăsit împreună...",
    "Dar de ce a tresărit acum deodată, cu ochii țintă colea mai departe, spre drum? De ce s’a oprit din horă împreunând mâinile vecinelor sale din dreapta și din stânga și tot cu ochii în partea aceea, s’a apropiat de badea Gheorghe și vorbește în taină cu dânsul?...",
    "La o parte, în margine de drum, unde mai nici că se băgà de seamă alăturea de un stâlp, arătarea înaltă și sveltă stà neclintită. O clipă Nichifor o zărise într’o înălțare de mândrie sălbatică. Apoi ochii negri, câtăvà vreme stăruitor îndreptați asupra tânărului, se plecaseră în jos, uimiți par'că ei înșiși de îndrăsneala lor.",
    "Ce-i adusese acolo? Și ce-i făcea acum să-și reânchipuiască fața aceea, care nu putea s’o amăgească, ci bine știa că era tot a celui ce i se arătase, de mult, astă vară, o clipă, în pădure... Numai portul îi erà altul; o! îl văzuse trecând, și ca cu un cuțit îi dase prin inimă recunoașterea neașteptată, nebănuită; doo chipuri ca acesta nu sunt în lume; numai unul este și-i tot acesta...",
    "În vremea asta însă, dacă vre-unul mai curios dintre toți s’ar fi apropiat și ar fi tras cu urechea la vorba flăcăului străin cu badea Gheorghe, ar fi auzit pe acesta răspunzând mirat și par’că nu i-ar fi fost tocmai la îndemână;",
    "— Ceea de colo? Uite minune! Anica lui Stan Oprea Păduraru... Aia zici, cu genele plecate, și cu picioarele goale de-și tot frământă cu mâna marginea șorțului?... Păi aia, vezi, nu mai întreba, las-o... Aia mai că nu-i nici de-aici din sat, că stă cu mă-sa tocmai la marginea pădurii de când... Și mă mir, că pe urmă aia de mult nici că s’a mai văzut la horă și nici că s’o mai vedea ..",
    "— Dar cum? și de ce? Că eu alta mai frumoasă și mai cu haz nu văd niciuna printre celelalte, drept să-ți vorbesc...",
    "— Apoi, de frumoasă, frumoasă, nu zic eu,— dar vezi...",
    "Și badea Gheorghe se scărpina după ceafă ca omul care ar vrea mai bine să scape cumva de un răspuns ce nu prea îi vine bucuros să-l dea.",
    "Prin mintea lui Nichifor trecu ca un fulger un gând pe care însă îl alungă numai decât.",
    "— Nu, nu, nu se poate, murmură el ca pentru dânsul, din ochii ăștia vorbește însăși nevinovăția...",
    "— Nevinovată, săraca, vezi bine că nevinovată, — îi tăie vorba bătrânul, căci doar copiii nu poartă nicio vină pentru păcatele părinților; dar vezi, așà e lumea...",
    "— Păcatele părinților? Dar ce e cu fata asta? spune odată, bade Gheorghe, că tare m’a prins mila de dânsa, ca de o floare ruptă și aruncată în drum...",
    "— Apoi să vezi ce e... Tată-său Stan, — Stan Oprea Păduraru, — e... ferește Doamne de ceasu rău — e la ocnă... la ocnă pe viață...",
    "— La ocnă! Tatăl fetei ăsteia! La ocnă!...",
    "Și Nichifor, pentru întâia oară de când intrase în lumea asta, simți o adâncă amărăciune cuprinzându-i sufletul... Va să zică și aci ca pretutindeni, păreri înșelătoare, chipuri ce-ți mint ochii, păcatul negru și urât ascuns în dosul unei icoane ce pare ochilor sfântă și neprihănită... Fata asta, Rodica din pădure, fermecătoarea fecioară cu ochii plini de basmele nevinovăției, răsărită ca o arătare mântuitoare, trimisă dela Dumnezeu în drumul rătăcitului desnădăjduit și însetat, — făptura asta gingașă și blândă, plăpândă și dulce, — fata asta, fata unui ocnaș, unui fioros ucigaș, unui monstru fără inimă și fără Dumnezeu...",
    "Un moment ii pluti pe buze întrebarea: ce păcat făptuise nenorocitul?... Dar desamăgirea îl zdrobise prea mult, ca sfărâmarea crâncenă a unui vis blând abia înfiripat, abia întrezărit... Fata unui ocnaș! era destul atât... S'a sfârșit! s’a stins, s’a topit arătarea din pădure, — s’a cufundat părerea în noaptea groasă a unei ocne și acolo, în fund, s’a prefăcut in chipul unei fiare in formă de om, în hainele cu dungi ale scoșilor dintre oameni, și lovind, lovind mereu, cu târnăcopul greu și ascuțit, lovind oțărit, îndârjit, în blocul de sare și în închipuirea ce omul poate să-și facă despre semenii lui după arătări amăgitoare..."
  ],
  "8": [
    "S'a sfârșit?... Poți să zici așà o vorbă, gândind că cu asta ți-ai încheiat socoteala. E prea ușor, dar gândul, gândul chinuitor nu vreà să știe...",
    "De mult acu Nichifor gospodărea în sat în tovărășie cu badea Gheorghe care își legase sufletul de el mai mult ca de un copil, ce Dumnezeu nu voise să-i lase, ci-i luase încă înaintea nevestii. Și tot satul se minunà de hărnicia flăcăului străin și de câte mai născocià și roboteà, mereu cu spor și mereu cu folos.",
    "Când se înfățișase și el la „ingineru\" pădurii, cum îi ziceà badea Gheorghe omului de afaceri al întreprinzătorului tăerii, — acesta uitase cam ciudat la flăcăul străin cu fata albă și mânile tot încă subțiri. Nu se codise să-i facă parte, măcar că nu fusese tocmit înainte, dar numărându-i paralele nu se putu opri să nu-l întrebe, privindu-1 pe sub gene:",
    "— Dar de unde flăcău? De dincolo, din Ardeal?",
    "— Nu, domnule, sunt mai de pe-aici, — răspunsese Nichifor nehotărât.",
    "— Hm, uite, tocmai aveam eu nevoe așa de-un argat... Știi carte?",
    "Atunci, badea Gheorghe sărise în vorbă.",
    "— Nu știe, boerule, de unde să știe? Școală nu-i în satul lor... Apoi nici cu boii nu știe să umble...",
    "Nichifor rămăsese uimit, și vorba se încheiase aici.",
    "Dar după ce plecară, și Nichifor cu moș Gheorghe se luaseră mai la o parte, acesta, fără să mai aștepte întrebarea, îi șoptise, uitându-se încă odată înapoi și încrețind fruntea:",
    "— Lasă, flăcăule, par’că nu pricep eu buba ce te doare?... Ai fost între de-ăștia și ți s’a acrit... Las' mai bine-i rămânea tot cu noi, că te-am cântărit eu bine; nu te potrivești cu ciocoiul, ești suflet de român adevărat...",
    "Nichifor ar fi vrut să mai zică ceva, dar lăsase vorba pentru altădată, mai târziu.",
    "Iar după ce se așezase în acest traiu nou și începuse a pricepe mai bine sufletul, pe care odinioară și-l închipuise așa de simplu, așa dintr’o bucată, al acestor oameni, — acum încă și mai vârtos amână vorba ce-i stà atunci pe limbă s'o spună lui badea Gheorghe.",
    "Multe altele îl prindeau cu mai mare și mai apropiată grijă.",
    "Când intrase întâiu în ograda lui badea Gheorghe, Nichifor se oprise sub streașină casei, uitându-se gânditor împrejur. Curtea eră plină de bălării, de scăeți și spini ascuțiți. Nicăeri un adăpost pentru vite. Câteva găini ce păreau mai mult niște păsări sălbatice, sburau speriate prin ierburi. Ploaia curgea de sus în șiroaie negre ducând câte un mănunchiu din paiele putrezite de pe acoperiș.",
    "Badea Gheorghe ieșise din casă cu un ceaun mic, negru, numai scrum. Îl bătuse pe fund cu degetele lui noduroase și lungi.",
    "— O mai fi ținând la foc, de o mămăligă?",
    "Apoi rupse câteva nuiele din rămășițele unui gard din fundul grădinei părăsite și făcu focul. Fumul gros și amar îl goni pe Nichifor de sub streașină. Vatra moșului n'aveà coș, fumul umplea podul întreg și se strecură afară prin acoperiș, pe unde apucă. — Intră în casă, dar și aci erà fum, până ce focul moșului începu să arză cu flăcări...",
    "Totuși, în prag, tânărul se oprise, cuprins deodată de o simțire pătrunzătoare. Împăcat acum cu viața nomadă, icoana unei case îl izbi cu puterea unui farmec nou. De când se depărtase de lângă mama lui iubită, mai avut-a el casă? Odăile acele ținute cu luna și schimbate tot așa, adăposturi de noapte în cari nimic nu eră ce să-l lege măcar cu puterea lucrurilor cu cari ne obicinuim, se puteau oare numi casă, acasă? Ochii lui Nichifor se umeziră de lacrămi și cât p'aci să îmbrățișeze pe moș Gheorghe, pe când în sufletul lui isbucnià un glas asemănător cu acela al descoperitorului lumei noui: Pământ! pământ!",
    "Dar badea Gheorghe se uita cu îngrijire in ochii lui, îngânând:",
    "— De, ca la un om sărac, unde nu-i femeie...",
    "Abia atunci Nichifor își aruncă ochii mai cercetător împrejur.",
    "Ochiurile mici de sticlă erau îmbâcsite de păianjeni și de noroiul vremii. Pereții strâmbi, pe alocuri despuiați de tencuială. Trei scânduri puse pe doo capre, o rogojină ruptă și un căpătâiu de călți serviau drept pat. O masă, o laiță, câteva străchini și ștergare înegrite de fum pe polița deasupra cuptorului trist și rece, care se surpase și el de umezeala ce pătrundea prin colțurile pereților scorojiți și pântecoși...",
    "Și chiar din clipa aceea Nichifor își dete seama de câte erau de făcut aci. Din banii ce prinsese hotărî să-și cumpere sculele de trebuință și el însuși să se pună pe lucru și cât avea să țină iarna, să prefacă coliba lui moș Gheorghe într’o casă bună de locuit. Curtea o curăți de bălării, o despărți cu un gard de nuele și se așternu cu râvnă pe lucru.",
    "Din când în când numai, îi rămânea ori își luà răgaz să mai stea la sfat cu gândurile ce unele îl năpădeau, iar altele chiar îl munciau.",
    "Într’o zi, spre seară, cum stà așa pe prispa casei în care munca și iscusința lui câștigată ca prin farmec începea să aducă belșugul, și se gândea la cele făcute și la cele multe ce mai erau de făcut, băgarea de seamă îi fù deșteptată fără veste de o gânganie mică neagră ce se tăvălea pe jos în praf; se uită mai cu luare aminte și văzu cu mirare că nu erà decât o jumătate de trup, aripile și doo picioare, cari însă tresăreau, tremurau și cosau nisipul... Tăcere adâncă domnea de jur împrejur, și ai fi crezut, și ai fi zis că pacea și armonia cea mai întinsă, cea mai desăvârșită învăluia toate, că nimic deosebit, și mai ales nimic crud, nimic fără de lege nu se întâmplă în toată întinderea aceasta nesfârșită și potolită... Și cu toate acestea aci, la picioarele lui, erà o adevărată grozăvie care se sfârșeà după o desfășurare cutremurătoare pentru lumea asta măruntă, ce în atâtea și atâtea se aseamănă așà de mult cu lumea ce, a noastră fiind, o vedem firește mare... Trecea gângania prin aer, zburdând și bâzâind veselă un cântec în limba ei spre lauda și slava vieții... O pasăre veni însă în zbor și dintr’o singură apucătură de cioc, curmă și imnul și fericirea de-a trăi; și acum jumătatea de trup se zbăteà pe jos în spazmurile morții, — pe când acela care ar fi văzut numai pasărea zburând pe sus, nici n’ar fi bănuit măcar omorul acesta crud ce se petrecuse în aer, într’o clipă atât de groaznică pentru biata gânganie...",
    "Și viața oamenilor pe care el și-i închipuia odinioară așà de simpli, viața ce și-o zugrăvià în câteva trăsături ca un desen naiv și primitiv, — această viață, văzută mai de aproape, urmărită mai cu băgare de seamă, ce multă împletire sufletească nu coprindea și câtă adevărată tragedie nu ascundea...",
    "Erau în stare acești oameni de fapte de o înălțare de suflet, de o mărinimie, de o lepădare dc sine eroică; erau capabili și de vrăjmășii și uri de acelea a căror adâncime întunecată te înfioară ca o născocire drăcească, ceva ce nu poate să fie văzut și crezut aevea... O, ce pământ bogat acesta, în care spicul îmbelșugat crește vânjos și binecuvântat alături de buruiana plină și ea de țâșnirea năpraznică a sucului otrăvit... O, minte luminată, inimă dreaptă și iubitoare, brațe vânjoase de plivit, unde sunteți ca să prefaceți fermecata această grădină părăsită într’un raiu de mândre și nobile roduri omenești ?...",
    "Uite, acest țăran pe care Dumnezeu Sfântul el însuși i l’a scos în cale in clipa desnădejdii, — acest badea Gheorghe, ce suflet ales și mare sub înfățișarea simplă, tăcută, neștiutoare de sine, a omului ce nu vede și nu-și poate închipui că prilej de laudă ar putea fi pentru cineva cinstea și omenia; când astea ar trebui să fie pentru orcine lucruri de la sine înțelese. Cu ce dragă inimă, ba cu ce bucurie, împărțise el sărăcia lui cu flăcăul rătăcit, — și numai fiindcă din ochii lui i se păruse tânărul acesta „un suflet de român adevărat\"... Cu câtă blândețe, iertare și cumințenie judecă el și vorbia despre toate cele omenești... Numai o umbră trecea din când în când prin acest suflet senin și blând; erà blestemul unei credințe moștenite în dușmănia „ciocoiului\" față de dânsul și față de cei ca el — blestemul care desparte neamul în doo și care — se gândià Nichifor — alții ni l’au adus aci din altă parte, că în firea lucrului și a românului n’ar fi fost să fie...",
    "Dar și câtă patimă și câte porniri năpraznice, când se deslănțuiau, între oamenii aceștia. Se povestea încă, pe când se așezase el în sat, cea mai noo grozăvie : Unu Marin Bouleanu își temea nevasta și atâta o bătuse și o chinuise, cât biata femeie fugise la oraș și se băgase slujnică; dar prinsă de dorul de copii, se întorsese iar acasă. Bărbatul arătase mare bucurie, măcar că nevasta avea gând să se ducă peste doo zile înapoi la oraș. Scara, femeia se culcă cu copilașii în pat, iar bărbatul afară pe prispă. Peste noapte, Bouleanu se sculă binișor, puse mâna pe un cuțit ascuțit ca briciul de cu ziua și cu o singură lovitură reteză gâtul bietei femei. Apoi lo copiii in brațe și alergă cu ei să se arunce în fântână; numai de țipetele lor i se făcù milă, îi lăsă jos lângă ghizduri și se aruncă singur, cu capul înainte. L’au scos mort...",
    "Cu vre-o doi ani înainte, pentru o fată doui flăcăi se înjunghiaseră și rămăseseră amândoi morți în bălți de sânge... Altă dată, mai de mult, când oamenii lucrau încă pământurile, de câte ori nu se sfârșiau certurile cu parul, și moarte de om nu odată se făcuse...",
    "Dar ce-1 frământa pe Nichifor mai mult și tot mai mult, erà să știe ce se întâmplase cu Stan Oprea Păduraru, ocnașul cu fata ca un înger... Geaba își zisese el că n’are să se mai gândească și are să-și vadă de treabă; era ceva ce-l scormonea mereu în inimă, ceva ce nu-1 lăsă să se odihnească. Trebuia să știe, să afle tot; de ce? poate numai așa ca să știe... Și ce? Avea să dea cuiva socoteală ? Dacă nu și-ar fi putut-o dă nici lui însuși!",
    "Dascălul Nicolae Ionescu — de-acasă din sat îi zicea Neacșu Niță Bratu — fu cel care-i povesti întâmplarea. Nu că Nichifor ar fi legat vre-o prietenie cu dânsul ; dela început îl cam înstrăinase tânărul acesta închis la fire, cu privirea fugară, cu buzele palide par'că mereu tremurânde sub mustața abia mijindă ; apoi schimbarea numelui, când o aflase, îi zugrăvise și mai bine omul. Dar Nicolae Ionescu, care mai făcea „provizoriu\" și pe notarul satului — sat sărac, ce vreți! — având prilej să audă din întâmplare dela Nichifor o vorbă doo care dovedeau că veneticul ăsta par’că avea și ceva învățătură, căută a se apropia mai mult de el... Îl munceau pe domnii Nicolae Ionescu niște „idei\" ce clocise el încă de prin școala normală, găsindu-le prin niște broșurele cu scoarțe roșii, pe cari le păstră în ascuns ca pe destăinuitoare de cine știe ce căi noo și neobicinuite spre îndreptarea omenirii, — și tare ar fi vrut să aibă cui să desvăluiască el tot ce nu rumegase din cărticelele acelea... Erà, nu-i vorbă, acolo și câte ceva despre „propaganda ce ar trebui de făcut printre săteni”, el însă socotea pe acești săteni, dintre cari „se ridicase” dela treapta lui Neacșu Niță Bratu la aceea de domnu Nicolae Ionescu, atât de mărginiți, de tâmpiți, încât fără îndoială că nici o vorbă n’ar fi priceput din cele cuprinse în minunatele cărticele...",
    "Auzi, să-i spui lui badea Gheorghe că nu e Dumnezeu și nu trebue să fie nici un om mai pre sus de altul, ci toți o apă, ori că banul agonisit și pus de-oparte e o hoție; ori că nu trebue să mai fie al meu și al tău, ci toate de-avalma ale tuturor... Geaba! ce pricep ei,—te'ncurcă cu întrebări dobitocești: Dar dac'om fi toți de-o potrivă n’o să te mai ții așa de mândru ca acù? da dac’or fi toate de-avalma și nimeni mai mare, cine-o să facă împărțeala? da' dacă mi-o luà vântu căciula și oi da să pun mâna pe a ta, n ai să zici nici pis? — și alte bădărănii și țărănii d'astea d’ale nepricepuților...",
    "Dar domnul Nicolae Ionescu, profesorul din sat — ținea mult la titluri d. Nicolae Ionescu — nu putea să se coboare atât de jos ca să se apuce să esplice lui d’alde badea Gheorghe teoria egalității absolute între oameni... El prea sus și ălalalt prea jos...",
    "Cu Nichifor însă par’că eră altceva. Asta mai arăta a om ce mai dase cu nasul într’o carte; putea să intre în discuție; cine știe? poate chiar să-i facă propagandă...",
    "Lui Nichifor numai de astea nu-i ardea acum. Zâmbea la zăpăcelile bietului Nicolae Ionescu; se gândea el — nu-i vorbă — și la răul ce asemenea neisprăviți puteau, cu prilej, să răspândească în jurul lor, — dar deocamdată asemenea prilej nu eră și la asta mai eră apoi de gândit...",
    "— Bine, bine, lasă astea acum, o să mai vorbim noi altădată, și o să-ți spun și eu atunci altele și mai și, — dar uite ce auzii eu de... ăla cum îi zice? de Stan Oprea Păduraru, ăla de stă la ocnă, știi ? Ii fi bun să-mi povestești nițel întâmplarea lui...",
    "— Apoi da, mizeria socială și intelectuală în baza pauperismului moral...",
    "— Nu așa; vorba e cum a fost chiar întâmplarea ?",
    "— Apoi cum să fie? întoarse vorba Nicolae Ionescu, redevenind sub stăruința lui Nichifor pentru câteva momente iar Neacșu Niță Bratu, țăranul povestaș ce erà în adâncul firii lui; — să vezi. Oamenii p’aici mai de mult erau mai cuprinși decât astăzi. Mai ales pometuri erau p’aci de erà o minune, — spun ăi mai bătrâni, — da' și altfel se mai lucrà pământul, și se prăsiau vite, se făcea miere, mătase, țesături de tot felul... Nu știu cum, da’ mai ales de când s'au început prin împrejurimi tăieri de păduri, oamenii par’că s’au ticăloșit cu totul; ci-că-i mai ușor așà: o săcure și dacă mai ai doi boi și un car; toată vara tai în pădure or cari lemnele, ș’apoi iei paraua numai decât, fără altă bătae de cap; ei, da unde mai e belșugul de altă dată, că mai toți au sărăcit cu negustoria asta noo... Ș’așà, unu din cei din urmă bogătași ce rămăsese aci era unu de-i zicea Ene Surugiu; nu c’ar fi fost surugiu de felul lui, da' poate vre-un moș de-al lui, știe-l sfântul. El, Ene ăsta Surugiu, nu prea se cam indeletnicia nici dânsul cu livezi, cu țarine, cu pășuni sau cu alte d’al de astea, — da’ aveà bani strânși, bani mulți, încă dela tat’su care Fusese putred de bogat și aminteri sgârcit cași ăstalalt. Tot satu, or când venea vorba de sărăcia tuturor, n'aveà altă vorbă decât despre bănetu lui Ene Surugiu, — îi mai zicea și Văduvu, că era acu singur cuc: nici nevastă, nici copii, părinți, nimic. — Și încă nu unul zisese, așa la câte-o vorbă de astea :",
    "— „Mă, să știi că nici ăsta n’o s’o pată bine...” Se cam daseră, vezi, oamenii la rele... Ș’apoi uite că tocma așa a și fost...",
    "„Într’una din zile, Ene Surugiu nu se mai vede ieșind din casă; nimeni bolnav nu-1 știa. Ce-o fi ? își zic oamenii. Unu de-aveà nu’ș ce daraveri cu el intră în casă, — când colo, tocmai! Ene Surugiu nu mai mișcà în pat ; cu fața vânătă în sus, cu ochii bulbucați, era mort de-abinelea; îl sugrumaseră cu un ștreang; — adică puteà să fie și numai unul singur, că Surugiu era acu bătrân și slăbănog și dacă apucase să-i pună, în somn, lațul de gât, apoi numai odată bine avea să tragă, și gata...",
    "„Bine, Surugiu mort, — da' acu cine și unde era ucigașu? Un om din sat, vezi bine, nimeni altul, că străini, ori ceva țigani cu cortu de mult nu se zăriseră nici pe departe. Ei da' care? că în sat acù, zău, nu era numai unu în stare de așa ceva... Oamenii însă șopteau așa între ei că asta numai Oanță conțiliu, ori Buturugă, ori poate amândoi împreună, o făcuseră. Răi oamenii ăștia, mai cu seamă Oanță; nici ochii nu-i stau bine ăstuia în cap ; te ia cu fiori când se uită la tine chiorâș cu ochii verzi și răi, și-ți vine mereu să te aperi, că par’că acu se repede la tine întinzând picioarele uscățive și-ți pune degetele ca fierul în beregată... Ei, da’ degeaba, că nu i s'a putut dovedi nimic, nici lui, nici lui Buturugă Golanu, de care-ți spusei că se ține tot scai de Oanță, și la pădure și în oraș... Că nu știu ce-or fi învârtind amândoi, că numai una doo și hop la oraș... Și așa nu s'a putut dovedi nimic nici altora, că mulți au fost luați și cercetați, vai de capul lor ce-au pătimit...",
    "„Numa' odată unu, nu știu care, zice: Ia' stați mă, da’ unde-i și ce s'o fi făcut Stan Oprea Păduraru?... Întâiu nimănui nici gându nu i se oprise la el. Om mijlociu așa, venit mai de mult de dincolo de munți, nu dase niciodată prilej de bănuială; dimpotrivă, era dintre cei mai bine văzuți și de toți din sat cinstit până atunci... Ei, da’ cum de se făcuse nevăzut tocmai în noaptea omorului?..",
    "„Apoi, firește, că îndoială nu mai era. Nime altu nu fugise din sat, numa ăsta: ucigașul el erà, vezi bine. Și ià pe nevastă-sa la cercetare: — Unde ți-e bărbatu, fă? — S'a dus, zice, dincolo acasă să vândă ce avere părintească i-a mai rămas... — Și cum s'a nimerit tocmai în dimineața aceea?... — Apoi așa... — Și cum de n'a mai spus la nimeni din sat?... — Apoi o fi spus el, da' ce știu eu?... — Da’ noaptea unde-a fost? — Nicăiri, a durmit colo pe prispă afară... — Apoi nu l-ai păzit tu să nu se ducă de-acolo nițeluș până în vecini...",
    "„Oamenii întrebați, nici unuia Păduraru nu-i spusese nimic de plecare... Atunci s'a făcut o scrisoare așà ca din partea femeii omului să vină mai degrabă acasă că i s'a aprins casa,— și mai spunea acolo în scrisoare, așà ca de-o întâmplare, că pe Surugiu l-au omorât și că ucigașii au fost prinși și judecați... Vezi d-ta, cu plan subțire...",
    "— Mai subțire nici că se poate, dreptul lui Dumnezeu, — întrerupse Nichifor gânditor.",
    "— Apoi firește că Păduraru nici n'a dat să intre în sat, când s’a întors, după scrisoare, și au și pus mâna pe el...",
    "„Mai departe apoi nu știu ; cred că o fi mărturisit. Eu la judecată n’am fost. L'a osândit la ocnă pe viață.",
    "„Casa i-au răscolit-o, n'au găsit nimic; cine știe unde-o fi ascuns bănetu? că pe Surugiu l’a jefuit de tot, — nu s'a mai dat în casa lui de urma unui puiu de gologan...",
    "„Ș'apoi asta e ; nevasta ocnașului, pe urmă, de rușine, a părăsit casa din sat și s'a adăpostit tocmai Ia marginea pădurii, într’o cocioabă ce-și durase Păduraru mai de mult; acolo stă cu fata — o fi fată mare acù — ; din ce o fi trăind nu știu... Poate din banii de furat...\""
  ],
  "9": [
    "— Tare aș vrea să cunosc și eu pe Oanță ăla și cu Buturugă al lui, — își zise Nichifor într’una din zile, după ce se gândise iar mult și adânc, — și se gândià mereu, — la istoria asta.",
    "— Ia’scultă, bade Gheorghe; dumneata îl știi pe Oanță ăla cam ce fel de poamă de om o fi dânsul ?...",
    "— Eu să nu-1 știu? D'apoi că-i cunosc și ficații dintr'însul, răspunse Gheorghe Ion Coman cu un semn de scârbă adâncă. Vezi, ăla de când erài mic se arătà ce-o să fie, că suntem cam de-oi vârstă și toate ale lui i le știu; decâte ori nu mi-a spart și mie capu cu pietri, numa așa, de rău, ca să-i scânteie de părere de bine ochii drăcești din cap... Când eram flăcăi, ne feream de el ca de dracu, —și tot de rău nici nu s’a însurat, — a rămas flăcău el singur în sat și cu Buturugă... Nu știu cum s’au legat ăștia doi, da’ să potrivesc de-o minune... Oanță pune la cale, Buturugă săvârșește, și pe urmă iar Oanță răspunde și ține piept... La toate răutățile împreună, — și te miri dacă în orce ceartă, bătaie, și în toate relele n'or fi și ei amestecați... A băgat groaza în tot satul și tot numa de frică l-au ales oamenii când i-a trăznit lui Oanță prin cap să fie și el conțiliu... Da’ zău să-ți spun că eu unul mi-aș fi pus sufletul la mijloc că și pe Surugiu tot ei l-au dat gata, de nu mărturisia bietu Stan Oprea...",
    "— Da’ știi bine, bade Gheorghe, c’o fi mărturisit el?",
    "— Apoi, vezi bine c'a mărturisit, că altfel doar cum eră să-l osândească? Ș’apoi asta acu nici că mai încape vorbă, că aminteri ce-avea să fugă dincolo ?...",
    "— Ei, bade Ghorghe, da' dacă el n’o fi fugit și numai s’a întâmplat de s’a potrivit așa?... Or poate altcineva care-o fi pus de mai de mult gând rău bogătașului, o fi aflat că Stan are să plece în ziua aceea și atunci și-o fi zis: hai să fac acu fapta, că o să cadă vina pe ăla?...",
    "Gheorghe Ion Coman rămase gânditor; cu atâtea planuri încurcate mintea lui dreaptă și cinstită refuză să se împace. Mai mult ca să nu i se pună împotrivă lui Nichifor, răspunse cu jumătate gură:",
    "— O fi, că multe mai pot fi; dar apoi lucrul cere dovadă, și dovada apasă cumpăna de partea cealaltă...",
    "În vara cealaltă, Nichifor nu se mai duse cu oamenii la pădure.",
    "Când cele dintâiu raze de soare cald topiră zăpada căzută din belșug în iarna aceea și se iviră ici colo colțișori de fire de iarbă verde, badea Gheorghe singur își făcu pregătirile de plecare. Deoparte îi părea bine că nu mai erà nevoit să-și lase ale lui în grija altora, — ci avea aci om harnic să vadă de toate; dar nici vre-o nădejde tocmai așa pe cât îi dase să înțeleagă Nichifor din tot felul de cărțulii ce-și adusese el dela oraș și moșmonise toată iarna, încă nu-și întemeia. Nu zisese nimic când Nichifor, după ce-i tălmăcise toate câte avea de gând să facă, încheiase:",
    "— Lasă, bade Gheorghe, c’o să vezi dumneata la toamnă când o să te întorci...",
    "Iar la plecare, când par'că tot îl cuprinse o părere de rău că băiatul avea să-și piarză vremea în zadar aci, în loc să se întoarcă la toamnă iarăși cu parale bune, îi zise cam cu inima îndoită :",
    "— Apoi rămas bun nepoate, și noroc să ne dea Dumnezeu...",
    "— N'ai nici-o grijă, bade Gheorghe, că norocul stă în hărnicia omului, răspunsese Nichifor.",
    "Ștefan Preda al Floarii, unul din flăcăii din ceata de anul trecut a lui badea Gheorghe, era și el de față.",
    "Mult și lung se uitase toată vremea în ochii lui Nichifor. Apoi deodată, în clipa plecării, cași biruit de o credință mare, de acelea ce ne face să ne dăm cu trup și suflet unui gând și omului ce-1 închipuește, isbucnise cu hotărâre:",
    "— Rămân și eu, bădiță, — că poate ți-oi fi de vre-un ajutor...",
    "Nichifor se uită zâmbind la badea Gheorghe.",
    "— Mi-ai știrbit ceata de tot, mai zise acesta. Apoi rămâi dacă crezi că ți-o fi mai bine, adăogă întorcându-se spre Ștefan.",
    "Și rămase și Ștefan Preda al Floarei.",
    "Încă de mai cu vreme tânărul dăduse o raita prin livezile părăsite și-și făcuse socoteala cam ce era de lucrat acolo. Apoi făcuse învoieli pe mai mulți ani și cu alți vecini, prea veseli să mai apuce ceva pe niște locuri de bici o treabă și se pusese pe lucru; prunii cei mai vechi și aproape uscați îi tăia, pe cei cari mai aveau de traiu și de rod îi rări și îi curăți; mai erau p’acolo nu puțini meri, gutui, persici; cu toți făcu așà, și mai târziu apoi adusese și alți altoi dela un sămânțar din oraș.",
    "Iar când primăvara ajunse în putere, livezile curățite de Nichifor erau o frumusețe. Și nici într’acestea vremea nu și-o pierduse, ci făcuse rost de un șir de' stupi de-ți erà mai mare dragul să vezi albinele răspândindu-se printre pomii înfloriți și peste toate florile livezilor pestrițe și să le auzi bâzâitul de muncitoare neobosite în folosul lor și al cui le are...",
    "— Ș'apoi nici pământul nu e așa rău cum ziceți voi, — grăise într'altă zi Nichifor flăcăului Ștefan Preda al Floarii care acum umblà tot pe lângă dânsul; numai nu știți voi ce să-i faceți...",
    "Și câteva zile de-arândul femeile și oamenii rămași în sat văzură cu mirare pe Nichifor cărând cu boii lui badea Gheorghe toate gunoaiele și cenușa ce strânsese de pe unde găsise prin sat, și împrăștiind-o peste ogoarele ce pân'atunci cine știe de când nu mai văzuseră plugul, — chipurile că nu erau bune de rod.",
    "Locul, ce-i drept, era mai mult de deal de cât de șes; — dealurile se înălțau înspre miazănoapte în cercuri tot mai înalte, iar departe în fund se zăria bine coama dantelată a munților; — dar Nichifor avea planul lui și încrederere în câte învățase citind toată iarna. Pluguri mai erau în sat din vremea de mai de mult; câțiva băetani sau alți oameni rămași în sat erau și ei ca să prindă de niște coarne de plug; în câteva zile tot pământul lui badea Gheorghe și al oamenilor cu cari Nichifor se învoise erà arat și semănat, mai mult cu porumb, apoi și cu orz și cu ovăz, și într’un loc puțin grâu, așa de încercare.",
    "Dar mai ales în pomet își punea Nichifor nădejdea. Și nu fără temeiu, căci prunii mai cu seamă îngrijiți cum nu mai fuseseră ei poate niciodată, legară de minune. Iar mai târziu, pomii se îndoiau de greutatea rodului.",
    "Se uitau oamenii și se minunau și se cruciau: băiatul ăsta, de pe unde o fi venit, e fermecat...",
    "Fermecat da, era Nichifor; fermecat de mulțămirea necunoscută și nebănuită până atunci de a vedea răsărind, înflorind, zi cu zi tot mai frumos și mai întins rodul muncii chibzuite și stăruitoare, fermecat de fericirea și mândria de a vedea cum cu brațele și cu mintea sa omul e în stare a preface materia brută netrebnică, ba chiar uneori stricăcioasă, în fruct folositor îmbelșugat, susținător vieții și inimei bune și vesele...",
    "— Badea Gheorghe o să se minuneze când s'o întoarce, — își zicea el adesea și par'că mai ales aceasta îi era bucuria cea mai mare și cea mai cu dor așteptata răsplată a ostenelelor și destoiniciei sale.",
    "Și s’a bucurat zău badea Gheorghe; ba a rămas uluit de Câte a văzut la întoarcere și mai că nu-și credea ochilor. Și mândru, lucru mare, era și Ștefan Preda, mâna dreaptă a lui Nichifor, și nu mai putea de bucurie văzând uimirea bătrânului. Ce era simbria lui badea Gheorghe pe lângă ce scosese Nichifor numai pe prune, pe cari le vânduse unor țuicari mai din deal.",
    "— La anul, zisese Nichifor, facem altfel; vindem prunele uscate; o să ne trebuiască niște cuptoare.",
    "Porumbul mai slab o să-l țină pentru îngrășat porcii, pentru păsări, — iar cel mai frumos pentru mămăliga oamenilor. Grâul nu prea ieșise bine, dar pe orz și ovăz tot mai apucă ceva. Fagurii erau pe de-asupra.",
    "— O să lom ș'o slujnică ș'o să vedem mai cu dinadinsul de păsări; porci la îngrășat n’avem acù decât patru, dar o să ne mai întindem și de partea asta. Apoi cu ce-om mai pune la oparte, dacă ne-o ajutà Dumnezeu, o să punem temeiu și la o mică lăptărie cu vre-o doo-trei vaci deocamdată, să mai dăm de lucru la vre-un băiat doi, or la câteva fete din sat...",
    "Asculta acu badea Gheorghe toate planurile și nu mai rămânea neâncrezător ca mai nainte: ba, par’că toate pe rând le vedea cum aevea se ’nfiripează și cum se ridică pe atâta paragină, în care nu știuse el ce comoară erà ascunsă, o gospodărie ca aceea de care numai din auzite se mai știa în Scăeni...",
    "— Vezi dumneata, fapta bună, — își zicea el în sine-și; Dumnezeu însuși m’a pus la încercare scoțându-mi în cale pe băiatul ăsta pe care l-am cuprins și l-am adăpostit ca pe copilul meu...",
    "Apoi, după ce mai cercetă unele și altele, minunându-se într'una de toată rânduiala, curățenia și frumusețea, adăogă glumeț:",
    "— Toate astea, logofete, sunt ele de minune, cât mai bine nici că a visat Gheorghe Ion Coman vreodată, și nici eu n’oi zice altfel decât ca oamenii din sat că e fermecat feciorul tătâne-său și nu altăceva... Decât, vezi, un lucru e lipsă aci, — mare lipsă și păcat...",
    "— Cam ce să fie aia, bade Gheorghe? S’o împlinim de s’o putea...",
    "— Ba bine că nu s’ar putea... O să-mi dai dreptate și tu, pun, uite, rămășag. Să vezi... Lipsește aci, dragul moșului...",
    "— Ce dară?",
    "— O gospodină, — o stăpână la casa ei... și a ta..."
  ],
  "10": [
    "Părintele Șerban își face de lucru prin grădină. — Al naibii lucru cu băiatu ăsta orfan de l’a adus Gheorghe Coman dintr’un sat vecin; ce minune mi-ți făcu el din livezile părăsite... Oare n'o fi ceva de făcut și prin grădina parochiei ?...",
    "Și iar dete din cap, scuturând pletele aspre, crețe, roșietice, părintele Șerban și murmură încă odată: — Al naibii lucru, să ajungă acu popa să a pildă dela oameni, și nu oamenii dela popă... Dar băiatu ăla, nu se poate, trebue să fi învățat el undeva, poate la școala dela Herăstrău... Măcar că, dacă te gândești, nu e ceva așà lucru mare...",
    "Și clipind din ochii mici dar plini de vioiciune îi da de zor cu fierăstrăul printre crengile uscate.",
    "— Bun lucru, părinte...",
    "Glasul care-l întrerupea astfel în îndeletnicirea lui, venia de dincolo de gard. Părintele Șerban ridică capul și lăsă fierăstrăul din mână...",
    "— Ei bată-te, nepoate, d’apoi tu erai? Bine că veniși; ià poftim, ia poftim, că tocmai mă gândeam la unul mai priceput decât mine în pomologie...",
    "— Că și eu tocmai la sfinția ta veneam; aș fi avut adică o vorbă...",
    "— Ei bravo, bravo,—s’a nimerit bine; gând la gând poftim, poftim... Al naibii lucru, vezi dumneata...",
    "Și părintele Șerban deschise el însuși lui Nichifor portița; era de un om de vază acu în sat și ca mâne nici vorbă, avea să fie cel dintâiu gospodar în Scăeni. Și pe urmă... — părintele Șerban își urmă gândul cu glas tare :",
    "— Când te văd pe dumneata, îmi saltă inima; că numai dumneata ai mai venit să mai dai pildă oamenilor de p’aci. De tot se ticăloșiseră, de nu mai da unul’ pe la biserică... Așa, așa, să crezi că numai pentru d-ta... Mai de mult mai aveam unul așà, suflet drept, credincios, nestricat, de... păcate, ce să mai vorbim...",
    "Fără să stea la îndoială, așà cum ghicim uneori legăturile la părere cele mai slabe, cele mai acoperite dintre lucruri, Nichifor aruncă vorba:",
    "— O fi fost Stan Oprea Păduraru...",
    "Părintele și cu oaspele lui intraseră acum în casă. Preotul tocmai apropia un scaun spre Nichifor. La vorbele lui se opri locului uitându-se lung:",
    "— Da’ de unde știi ?",
    "— Nu știu; mi-am închipuit așà, — or poate am spus numele ăsta fiindcă, — n’am să mai umblu acu pe departe, — tocmai despre omul ăsta veneam ca să-ți vorbesc și eu...",
    "— Ei, bată-te! Care va să zică gând la gând, încă odată... Să știi că asta e ceva făcut... Da’numa nu pot să-mi dau cu socoteala ce-i fi având să ai d-ta cu biet omul acela...",
    "Nichifor se uită cercetător împrejur. Părintele înțelese.",
    "— Spune, spune, că nu ne aude nimenea; preoteasa mea nu s’amestecă în treburile mele; își vede toată vremea numai d’ale ei.",
    "— Nimica n'am aminteri, începu Nichifor; — nici nu-1 cunosc. Din întâmplare numai am auzit de fapta pentru care stă omul ăsta la ocnă. Și iată să-ți spun, părinte: ceva grozav mi-a intrat în cap, nu știu încă tocmai bine cum și de ce, dar nu-mi mai dă pace, mă muncește gândul ăsta zi și noapte; părinte, eu bănuesc că omul ăsta e nevinovat... Și când mă gândesc că se poate ca fără vină, un om, o făptură a lui Dumnezeu, să fie scos dintre oameni și aruncat în noaptea rușinii și sfărâmării de veci a vieții, — când mă gândesc la sufletul unuia ca acela care știindu-se fără vină în zadar caută să încredințeze pe semenii săi, pe judecătorii săi, căci nimeni nu-l crede, — când mă gândesc la sfâșierea inimei zdrobite în lupta asta desnădăjduită și zadarnică, sfărâmată sub osânda nedreaptă pe care în veci își zice că n’o va mai putea ridica de-asupra lui, că în veci de veci, și chiar după moartea trupească, adevărul va rămânea înăbușit, mut pentru totdeauna, și în veci de veci cași acum, el, nevinovatul, pentru toată lumea asta și pentru toți oamenii care vor mai veni va fi și va rămânea de-apururi ucigaș, tâlhar... — când mă gândesc la toate astea, uite n’am stare, inima se zbuciumă în mine și se răzvrătește până",
    "la ceruri; — și pare că eu însumi sunt călăul sufletului ce suferă nevinovat, câtă vreme eu stau cu mâinile încrucișate și nu întind o mână, amândoo mâinile, nu mă dau pe mine întreg ca să-l scap...",
    "Niciodată părintele Șerban nu mai fusese martor unei porniri atât de înflăcărate; cu adevărat omul acesta pare că vorbià dintr’un îndemn mai înalt, dintr’un îndemn dumnezeesc poate...",
    "— Legea noastră bisericească, grăi el încet și rar, ne oprește ca să aducem vorba vre-odată despre cele ce ni se încredințează sub taina mărturisirii... Dar astăzi Dumnezeu o să mă ierte dacă-ți întăresc și eu atâta, că omul acesta în spovedania ce i-am luat, plângând cu lacrămi a ținut întruna că nu știa nimic de omor...",
    "— Asta e tocmai ce nu îndrăzneam să te întreb de-adreptul, — grăi Nichifor ridicându-se cu vioiciune de pe scaun. Acum, am aflat ce voiam; de-acum s’a risipit și cea din urmă îndoială în mintea mea...",
    "„De-acum, părinte, urmă el mai încet luând mâna preotului ducând-o la frunte și apoi urmând s’o țină în mâinile sale,— de-acum acest un gând am să urmăresc și n’am să mă mai odihnesc până nu i-oi da de capăt: cum să fac să iasă adevărul la lumină. Sfinția ta o să-mi stai într’ajutor atunci când va veni vremea și te voiu chema... Iar până atunci, noi amândoi despre asta nimica n’am vorbit, — nu-i așa?",
    "— Mut ca pământu ; căci să nu uiți că nimeni nu trebue să știe deasemenea că eu ți-am vorbit ceva despre spovedania omului...",
    "— Încrede-te în mine, părinte, cum și eu mă încred că n’ai să-mi strici punerile mele la cale cu nicio vorbă pripită sau negândită... Tăcere și Dumnezeu să ne lumineze căile și să ne povățuiască pașii!",
    "— Dar n’am isprăvit încă vorba, — urmă Nichifor pe când părintele Șerban îl privia cu ochii umezi de adâncă mișcare sufletească.",
    "„Mie, chiar din clipa în care am auzit cu de-amănuntul întâmplarea cu omorul lui Ene Surugiu mi-a intrat în suflet bănuiala că omul osândit pentru vina asta stă la ocnă în locul altuia, ori altora; un om cunoscut până în ziua aceea ca om de treabă și cinstit, un om care are... însfârșit un om care e împresurat de dragostea unei femei, unui copil, pentru care a muncit drept și fără prihană o viață întreagă, nu se înrăește, nu se ticăloșește așa dintr'o dată, fără veste, de seara până dimineața... Și nu se osândește un om, cu asemenea trecut și cu asemenea faimă între oameni, numai pentru că s'a întâmplat ca să lipsească din sat, în treburile lui, tocmai în zilele de după omor... Astea mi le-am zis dela început. Apoi, mi-am zis că, pentru încredințarea mea deplină, mi-ar ajunge să știu dacă și duhovnicului el i-a mărturisit ceva, căci mărturisirea dela judecată, chiar făcută, de bănuitul hărțuit, chinuit, istovit trupește și sufletește, nu în totdeauna și de bună seamă poate fi luată ca oglinda dreaptă a adevărului...",
    "— N’a făcut-o nici la judecată; până la urmă se jură că nu știe nimic...",
    "— O pricină mai mult... Dar totuși, un țăran ca acesta, evlavios, căci mi s’a spus asta și de alții tocmai cum mi-ai întărit și Sfinția ta, duhovnicului de bună seamă că nu-i mințise, lui fără îndoială că își deschisese cu adevărat sufletul întreg cu tot ce avea pe el... Acuma, firește că nu așteptam cu ca Sfinția ta să-mi destăinuești mie de-adreptul mărturisirea întocmai a omului aceluia, — dar câte nu înțelege omul dintr'o vorbă spusă mai așa sau mai aminteri. Îmi ajungea să aduc vorba și să mă uit în ochii Sfinției tale... Dar s’a întâmplat și mai bine decât am crezut.",
    "„Iar îți mai spun dar că, pentru mine îndoială nu mai poate încăpea: Stan Oprea Păduraru e nevinovat. Bine. Dar dacă el e nevinovat, se întreabă apoi numai decât: care și unde e vinovatul? Întrebarea asta dacă n'om deslega-o, de geaba ar rămânea toată încredințarea noastră despre nevinovăția omului nostru.",
    "„Un lucru cred eu că putem să punem ca în afară de orce îndoială și de aici să pornim: Făptuitorul n’a putut fi, după cum am înțeles, un om străin de sat. Al doilea lucru la care trebue să afli răspuns apoi, este, dintre toți oamenii din sat, — și Sfinția ta îi cunoști mai bine pe toți, — câți și cari ar putea fi în stare de o asemenea faptă?...",
    "„Eu, am auzit rostindu-se doo nume, și alături de ele înșirându-se unele păreri și fapte cari m’au pus pe gânduri. Numele acestea sunt: unul Oanță, iar celalt Buturugă...",
    "Părintele Șerban ridică capul și izbi cu palma în masă.",
    "— De pă limbă îmi luași numele astea, nepoate. D’apoi că pân’a nu cădea năpasta pe bietul Stan nici un om din sat nu credea altfel... Decât că nu prea îndrăzneau să crâcnească... — Nu știi ce om al naibii e Oanță ăsta; tremură tot satul de frica lui; de frică l’au ales și în consiliu satului, de frică îl știe și primaru, pe care par'că înadins l’a poreclit cine i-a zis Blejoiu... Om de pae, cum se zice, — poate îl știi, ori ai auzit. Primar adevărat e Oanță; el pune la cale toate, Blejoiu pune numai degetu, — e mai puțin chiar de decât Buturugă Golanu, umbra lui Oanță...",
    "— Și legătura asta dintre ăștia doi nu prea îmi pare lucru curat, cum de altfel nu mi-a putut-o desluși nimeni din câți am întrebat...",
    "— Și nici eu n’aș putea s’o deslușesc... Rude nu sunt, nici măcar să zici de-o seamă. Oanță e din neam de bogătaș, scăpătat ce e drept, dar totuși cu casă, cu cai, cu boi, cu care... Buturugă neam de slugă... O vreme cică-l lo de-i ajuta la cărăușie. Dar apoi acù văd oamenii că stă căruța mai mult în șură și stăpânul cu sluga numai ce tot acu-acu o pornesc călare nu știu unde, — la oraș or în ce parte; și nu se mai știe ce treburi or mai fi învârtind și la ce i-o mai fi ajutând acu Buturugă lui Oanță, — da’ la ceva lucru de ispravă nu vede nimeni... Numai de toate cele de trebuință văd că nu duc nicio lipsă...",
    "— Și Buturugă ăsta stă chiar la Oanță, în casa lui?",
    "— Nu, și nici lucru ăsta nu e puțin ciudat. Uneori umbra lui Oanță se face nevăzut cu zilele și atunci nici boii stăpânului par'că nu-i sunt acasă. Umblă de colo până colo, caută pricină, și tună și trăznește. Cum se arată Buturugă, se liniștește iar și numai ochii răi și vicleni îi scânteie. Aminteri, Buturugă are și el o colibă tocmai la marginea cealaltă a satului; i-a rămas dela un unchiu ceva, care s’a stins așa fără urmași; dar in ce hal e acuma, să ferească Dumnezeu; stau pereții în cumpănă să se mai țină, or să se culce cu tot dinadinsul acolea în bălării...",
    "Dar Nichifor nu mai ascultà decât cu o ureche. Știa acu tot ce putea să afle dela părintele Șerban în fața lui însă problema ce-și pusese în gând și în tot sufletul să deslege, se ridică încurcată, învălmășită, și de nicăeri nu i se arătà măcar capătul unui fir pe care să-l prindă și după care să pornească înainte pe un drum cu nădejde de bun ajuns la sfârșit."
  ],
  "11": [
    "Stropi mari culegea vântul de pe cele din urmă frunze îngălbenite ale copacilor și-i împrăștia sclipitori în razele abia furișate ale soarelui de toamnă, strecurându-și șuerul tânguios, ca o plângere mereu întreruptă și iarăși reluată, peste întinderea deșartă... În depărtare, ca un mic nor întunecat, se mai zărià abia mișcând un pâlc întunecat de cocori... Apoi se pierdu și acesta în văzduhul cenușiu...",
    "Nichifor strânse sumanul aspru la piept, trase pălăria largă peste ochi și grăbi pasul. Îl urmăreau oare de undevà ochi curioși, ochi cercetători?...",
    "N’aveà, mai la urmă, să se sfiască nici de cum de ce făcea și unde mergea; erà stăpân pe faptele și în căile sale; dar totuși nu i-ar fi venit nici de cum la socoteală ca să-l vadă în clipa asta și alții, după cum, fără să avem temeiu d’a ne sfii, ținem totuși ca unii pași și unele căi ale noastre să rămână învăluite în taină, atingându-se de lucruri pe cari nu bucuros le împărtășim cu altă lume străină și chiar nici cu unii din cei mai de aproape ai noștri.",
    "La colț de pădure, ascunsă aproape intre ramurile dese și strâmbe ale unui fag uriaș și între un mal stâncos ce se ridicà mai sus chiar de vârful fagului, abia se zărià căsuța albă și joasă spre care Nichifor se îndrepta, par’că tot mai cu puțină, cu mai slăbită hotărâre. Și cu toate astea nimic, nici un semn nu arătă de aci că acea căsuță ar adăposti într'însa pe cineva. Dintr'o parte se zăria un colț de gard de nuiele, dar ograda părea și ea pustie, — nici un cotcodăcit de găină, nici un lătrat de câine, nimic.",
    "— Poate nu sunt aci; or fi prin pădure după vreascuri,—murmură Nichifor și grăbi iar pasul.",
    "Dar când urcă cele doo trepte spre tindă, urechea-i fu izbită de un zgomot surd și prelung ca un bâzâit confuz de roiuri nenumărate. Împinse ușa dintr'odată și se arătă în tindă așa cum erà, cu pălăria trasă peste ochi, cu sumanul strâns peste umeri.",
    "Un pocnet, cași când ceva ar fi căzut pe scânduri, apoi zgomotul încetă de odată și doo glasuri de femei speriate se auziră:",
    "— Cine e?... Mamă! Anico!",
    "Repede Nichifor își scoase pălăria.",
    "— Om bun, nu vă speriați, grăi el zâmbind și făcând un pas spre ușa din dreapta, în care se arătară doo chipuri de femei, cea mai bătrână căutând par’că să acopere și să apere cu corpul ei pe cea mai tânără, și amândoo privind cu ochii mari și fricoși.",
    "— Nu vă temeți de nimic,—repetă Nichifor;— gând bun mă aduce la dumneavoastră...",
    "Și întinzând mâna spre fată:",
    "— Pot zice că ne și cunoaștem noi amândoi... Ori nu-ți mai aduci aminte de rătăcitul însetat din pădure, Anico?...",
    "Bătrâna se uită la fată, și sperietura-i trecu în uimire, iar uimirea într’o ciudă mirată, când o văzu roșindu-se deodată toată și plecând sfioasă ochii ei cei altfel așà de ageri și mândri, sub privirea altfel blândă, aprope sfioasă și ea, a acestui flăcău străin.",
    "Nichifor înțelese neliniștea bătrânei și se grăbi să adaoge:",
    "— E cam de mult de când ne-am întâlnit, odată, din întâmplare, în pădure; eram ostenit și însetat de un drum lung; mi-a eșit cu plin Anica; o gură de apă, un „mulțămesc dumitale” ș’atât... Nu ne-am mai întâlnit de-atunci și poate că nu ne-am mai fi întâlnit nici odată, dacă nu m’ar fi adus aci o vorbă ce-aș avea cu dumneavoastră despre Stan Oprea Păduraru...",
    "Ca la atingerea unei răni dureroase, astfel tresări bătrâna ia auzul acestui nume. Fața ei, ale cărei trăsături odinioară energice păreau acum cași biruite, frânte, șterse de urme de suferinți îndelungate sub chip de cute adânci ca vaduri de lacrămi, lo o înfățișare de groază în care numai în adâncul ochilor părea a se amesteca ceva ca o licărire pâlpâitoare de speranță. Mâna cu care acum deschise străinului ușa odăii celeilalte tremura ca la așteptarea unei clipe ce ar fi ascuns într’însa ceva hotărâtor între viață și moarte.",
    "Nichifor trecu pragul și nu se putu opri să nu arunce în jurul său o privire ce par’că era în adins chemată de rânduiala deosebită ce întâmpina aci. Pe când odaia cealaltă era cuprinsă mai toată de un războiri mare, pe lângă care abia se strecuraseră cele doo femei ca să iasă în tinda îngustă, abia luminată de o ferăstruie mică în fund, — aci toate erau netede și albe, cu sfințenie îngrijite și așezate : o cutioară cu pereții strălucitori, fără o dungă și fără o umbră, unde de jur împrejur mâini dibace așezaseră prosoape frumos cusute, străchini și ulcele și farfurii albe cu floricele roșii și verzi. De-asupra iconiței împodobite cu o fundă de borangic, un mănunchiu de busuioc umplea casa de o adiere dulce, sfântă. Valurile de pânză cu grijă adunate și așezate pe polița curată, cuptorul bine lipit și cald, unde câteva surcele uscate pâlpâiau cu o flacără prietenească, — totul dovedea că hărnicia și iubirea de tot ce-i sănătos și frumos domnesc în căsuța asta, ce pe din afară nu părea altfel decât ca o cocioabă pustie, părăsită.",
    "Așezându-se pe dunga patului curat, Nichifor întoarse ochii spre ușă, unde bătrâna rămăsese așteptând ca încremenită, după ce o închisese cu îngrijire făcând semn Anichii să rămână dincolo.",
    "— Nu te aștepți, cum văd eu, începu Nichifor, la nicio veste bună. Te ghicesc după față și după cum tremuri, la câte trebue că-ți aleargă acum gândul speriat; abià la o sută de gânduri rele poate că ți se strecoară în inimă și câte o dungă slabă de nădejde.. Dar las-o mai degrabă pe asta să te stăpânească și alungă temerile; mai rău de cum e nu poate sa-și schimbe soarta pasul...",
    "Bătrâna lăsă ochii în pământ.",
    "— Așà e, murmură ea cu glasul înecat, mai rău decum e nu poate să fie... Om bun văd că ești, urmă apoi ridicând iar capul și privind țintă în ochii lui Nichifor, — numai nu pot să-mi dau sama din partea cui și cu ce gând vii aici ? Îi fi fost poate pela... el, și ne-a trimis vre-o vorbă de-acolo?...",
    "Și din clipă în clipă, ochii bătrânei se turburau și glasul i se înecà de lacrămi.",
    "— De fost n’am fost încă, dar... vreau să mă duc, și... să-i duc vre-o veste de pe aici... or poate, știu eu?... poate vre-o nădejde de scăpare...",
    "Genunchii bătrânei tremurau atât de tare, încât nu o mai țineau; căzu cu mâinile întinse spre tânărul străin.",
    "— Omule, spune-mi cine ești, spune-mi cine te trimete, spune-mi ce vrei să faci?... Vrei să te duci acolo, la el... dar de ce? ce ai cu el?... Nu te știu, nu te-am văzut nici odată... Ori bine te-am auzit eu? zis-ai: nădejde de scăpare?... O, doamne, doamne, — și iar se ridică șovăind, — îmi pare tot lucrul ăsta ca un vis...",
    "Se apropia și ca isbită de un gând din cale afară îndrăzneț, nebună aproape, șopti rotind ochii mari și ducând mâna în dreptul gurii:",
    "— Ori i s’a dat pe față nevinovăția... Spune: l’a prins pe ucigașul lui Surugiu?...",
    "Atâta sbuciumare sufletească îl pătrundeà pe Nichifor ca un cuțit ce i-ar fi răscolit pieptul. Se ridică înfiorat și prinse mâinile bătrânei.",
    "— Nu, nu încă, — îngână el, — dar Dumnezeu o să ne ajute... Nu mai întrebă cine sunt eu... Om bun, așà ai zis și așa să mă cunoști. Am auzit și eu de năpasta căzută pe biet capul omului d-tale și findcă sunt om bun, cum zici, iată numai de-aceea mi-am pus eu în gând să caut, să văd, oare n'om putea noi scoate adevărul la lumină?... Fii pe pace, dar, și nu te mai sbuciuma... Fii pe pace, adună-ți gândurile și ți-le limpezește, căci poate dela ceva ce-ți aduci aminte sau știi d-ta o să izbutim să ne punem pe cale... Și iată de-aceea am venit, să te întreb: Eu nu mă îndoesc, eu știu și aș putea să jur pe sufletul meu și înaintea feții lui Dumnezeu că Stan Oprea Pădurarii e nevinovat; dar înaintea oamenilor o dovadă ne trebue, o dovadă că e nevinovat el, sau că vinovat e altul...",
    "— Dovadă! dovadă!... Dar lui, ce dovadă i s’a adus de l’au osândit?... Nu degeaba m’am târât eu zile de-arândul în genunchi înaintea băiatului ăluia tinerelu de-1 cercetà pe Stan, și-i juram in toate chipurile că a dormit acolo pe prispă, că dis de dimineață ne-am sculat cu toții și l'am petrecut până afară din sat în drumul lui, — că... Doamne! da’ câte nu i-am arătat și nu i-am jurat de s’ar fi încredințat și vrăjmașul cel mai rău... Degeaba! „Lasă, femeie, tu vrei să-ți scapi bărbatul, — mi-e milă de tine, da’ n’am ce-ți face...”",
    "— Dar vinovatul, vinovatul... Ucigașul... Nu bănuești pe cineva?",
    "Bătrâna se îndreptă cu ochii scânteiători.",
    "— Nu bănuiesc, eu? Eu? Dar jur cu mâna în foc că ăsta n’a fost altul decât Oanță... I-am spus-o și judecătorului ăluia tinerelu, și chiar în fața lui, de-1 adusese chipurile ca martor... Rânjea la mine ca un câine, mișelu... Și a lăsat să-l osândească pe Stan nevinovat...",
    "— Dar o dovadă, o dovadă, — ceva măcar ce să sprijinească o bănuială...",
    "— Întreabă oamenii, — întreabă pe orcare să-ți spună, — când n’o fi de față Oanță, că tremură cu toții ca niște mișei de frica lui... Întreabă-i, cu mâna pe suflet să-ți spună: Cine a ucis pe Surugiu? Niciunu n’aveà vre-o îndoială... până ce căzu năpasta pe bietul Stan...",
    "Nichifor rămase gânditor, apoi dete din cap.",
    "— Toate astea nu ajung, nu pot să ne ducă la nimic. Ne trebue ceva, un semn, o mărturie, cevà... Ne trebue, și nu se poate să nu găsim, adaogă cu hotărâre. O să caut, și atâta o să caut,",
    "până trebue să găsesc... Mai gândește-te și d-ta, gândește-te bine, gândește-te la toate fără turburare, cu mintea rece, liniștită... Cine știe? Un lucru ce ni se pare de nimic, fără nicio însemnare, un lucru ce dintru început nici n’am ținut măcar vrednic de luat in seamă, poate uneori să fie cheia adevărată și îndelung căutată care să deslege în chip minunat înlănțuirea cea mai încurcată sau cea mai grozavă... O să mai viu eu pe-aici, — și vești dela mine, când o fi ceva, n’o să vă lipsească... De tăcere, cred că n’am nevoie să v’o mai leg de suflet...",
    "„Așa, așa, mamă...",
    "— Maria...",
    "— Mamă Mario, — „Om bun\" să-mi zici, așà să mă cunoști și toată credința să ți-o pui în mine... Crede în rânduelile Domnului și nu mai cercetă cum și prin cine el își împlinește vrerile și hotărârile...",
    "Erà să plece Nichifor fără a mai da ochi cu Anica,—cu Rodica... Dar la capăt de cărare ea stă, răzimată de un copac, mai înaltă par’că și mai mlădioasă și, apropiindu-se, tânărul putu citi în ochii mari și negri țintiți asupra lui mândria reaprinsă a unui suflet ce-și ascundea cu greu puterea neștiută, nebănuită de nimeni...",
    "— Nu mă crede fata unui ocnaș, — nu-și întoarce ochii dela mine — astfel grăia privirea aceasta redevenită sigură de sine, senină și caldă...",
    "— Prietenia noastră legată în pădure n'o să se mai rupă, nu-i așa Anico? — zise Nichifor privind-o cu ochii umezi de mișcare sufletească, și întinzându-i mâna.",
    "Anica nu mai plecă ochii acum; mâna, ea nu știa s'o dea și nu înțelegea acest semn, adesea vai! atât de mincinos, de a lega o prietenie. Dar susținând privirea ochilor albaștri și adânci, răspunse încet și ca în vis:",
    "— Nimeni nu s'a uitat la mine blând și nu mi-a vorbit așa ca unul singur de mult atunci în pădure... Nimeni până atunci și de atuncia nimeni...",
    "Și cași când ar fi zis mai mult decât ar fi vrut, duse mâna la ochi, plecă capul și în clipa următoare pieri printre copaci.",
    "Multă vreme rămase Nichifor locului privind îndelung printre crengile uscate pe unde se făcuse nevăzută încă odată arătarea cea mai plină de farmec ce-i ieșise în drumul vieții."
  ],
  "12": [
    "Dac’a început odată să vremuiască, nu mai e de nicio treabă umbrarul lui Ghiță Cârnelegea, singurul negustor, cârciumar și hangiu al satului. Dar nu e nici un neajuns, pentru că alături de prăvălia cu polițele-i înguste pe cari se grămădesc și se amestecă într'o vecinică neorânduială și murdărie tot felul de marfă groasă la un loc cu sticle, oale, pahare, — mai încolo de teșgheaua de lemn înegrit de vreme încărcată și ea cu clondire, lădițe, funii, fierărie veche, într'o harababură fără nici un căpătâiu, se deschide în dreapta ușa odăii anume pregătită mușteriilor pentru o vreme târzie ca aceasta. În fund o altă ușă dă într'o încăpere și mai mare, în legătură la rândul ei printr'o altă ușă cu odaia din dreapta; aci se încinge hora la vreme de viscol, ploaie sau ninsoare, pe când alături, la mese lungi de jur împrejur se adună la sfat oamenii și se zăpăcesc cu țuica or cu acrișorul lui domnu Ghiță. Ferestrele joase, apărate cu drugi subțiri de fier, dau din odaia asta spre drum, iar din cealaltă spre bătătură, unde forfotesc și bălăcesc în toată voia la un loc găinile, gâștele, rațele, porcii, sub ochii somnoroși ai unui dulău bătrân, mai toată vremea tolănit sub gard.",
    "E încă de vreme dup’amiazi când domnu „profesor\" Nicolae Ionescu trece pe dinaintea cârciumii, aruncându-și ca de obiceiu privirile cercetătoare pe ferestrele din față. Înăuntru el nu intră nici odată; demnitatea nu-i permite. Dar vrea să constate în totdeauna cam ce și câți oameni obicinuesc a vizita cârciuma, fiindcă face cercetări și observări de moravuri pe care are să le întrebuințeze odată pentru un studiu larg ce pregătește despre țăranul român și cauzele stagnațiunii sale culturale, fizice, morale și intelectuale...",
    "E drept că stăruitorul cercetător constată mai în totdeauna întocmai acelaș lucru la fel, aceleași obraze cu aceeaș înfățișare, aceleași gesturi cu aceleași păhărele sau țoiuri, — dar asta nu-1 împedică să-și verifice mereu și fără greș, de câteori trece pe aci, rezultatul studiilor.",
    "În ziua asta însă-i fù dată lui domnu Nicolae Ionescu o mare surprindere, — un caz neașteptat; tocmai lângă geam, privind lung și gânditor afară, ședea, cu o sticlă de vin neâncepută dinainte, cine ? nimeni altul decât Nichifor Pădureanu.",
    "— Aid'! s’a dat și ăsta la băutură, — își zise învățătorul, după ce-i trecù prima mișcare de surprindere. Era acum de un an aci în sat, dar nimeni până astăzi nu-1 văzuse la cârciumă, ba nici chiar la horă nu se mai arătase din ziua aceea când venise întâiu, — și fetele nu mai puteau de ciudă.",
    "— Singurul om cu capu mai luminat aci și acu iată că și ăsta...",
    "Cu constatarea asta învățătorul s’ar fi dus mai departe, — dar ispita erà mare: Nichifor Pădureanu la cârciumă... Tot nu poate fi lucru curat... Da’ să ne dăm pe lângă el, numai așa ca de o întâmplare, să-l mai descoasem ceva... Și dacă nu altfel, dar tot mai poți lega o vorbă, că zău de nu pare chiar om citit... Bagă de seamă c'o fi făcut chiar vre-o școală, gimnaziu sau vre-o doo clase de seminar... O fi având poate și ceva cărți, bibliotecă... Să vedem... N'o fi cine știe ce păcat, nu s'o face gaură în cer...",
    "Și tot îndemnându-se astfel, numai iată că domnu învățător dă bună ziua lui domnu Ghiță, foarte mirat, dar încă și mai bucurat de așa cinste, și iată apoi că se arată în ușa odăii unde mușteriul solitar ședea dus pe gânduri.",
    "Pentru Nichifor singur, domnu Nicolae Ionescu avea un zâmbet al lui particular; acesta însă, ridicând ochii la dânsul, păru a zice :",
    "— Nu pe tine te așteptam...",
    "Știa el multe, dar fizionomist nu prea era domnu Ionescu; și deci, cu acelaș zâmbet se așeză în fața lui Nichifor, grăind încet și cu multă importanță :",
    "— Dar cu ce ocazie pe aci, — căci precum știam nu prea obicinuiai a frecventa acest local...",
    "Alte gânduri îl munciau acum pe Nichifor. Dar dac’au venit lucrurile așa...",
    "— Apoi, venisem și eu să mai dau ochi cu lumea, răspunse privindu-l drept și pătrunzător; și iată că-mi pare cum nu se poate mai bine că mă întâlnii tocmai cu dascălul și lumina satului...",
    "— Numai să ai ce lumină. — începu d-nu Ionescu intrând de-adreptul în vorba pe care orcând o prindea mai bucuros ca pe orcare alta. —Da'acù dumneata care ești de-un an aici poți să vezi: oameni sunt ăștia, or sălbatici, troglodiți ? Ce să faci cu ei? Răi și căpățânoși... N'au nici un respect... D-ta văd că trebue să fii om civilizat... Mă mir cum ai putut să te așezi aci... Poate ai vre-o rubedenie cu Gheorghe Coman, — aminteri nu-mi închipuesc...",
    "— Da, suntem cam rude... de departe, deși el nu-i civilizat ca mine... Dar cu toată cartea pe care am învățat-o, spun drept că cu nimic n'aș schimbà pe lumea asta să pot ajunge la o așa curățenie sufletească cum am găsit la badea Gheorghe...",
    "Nicolae Ionescu se uită ciudat și neâncrezător.",
    "— Vrei să glumești pe semne... Suflet la ăștia?...",
    "— Psihologie ? adăogă dânsul băgând de seamă că odaia începea a se populà cu noui veniți cari puteau trage cu urechea și puteau pricepe ce vorbeau. Psihologie? Vietăți inferioare, printre cari omul superior se găsește izolat și ofensat în demnitatea sa de a fi condamnat la comunitatea cu un mediu întru toate neasimilat...",
    "Dar Nichifor nu mai ascultà acum decât cu o jumătate de ureche. Printre cei veniți mai în urmă un om înalt, uscățiv, aruncase din ușă o privire aspră, încruntată, împrejur, apoi se așezase la un capăt de masă unde ceilalți se grăbiseră să-i facă loc, trăgându-se cu sfială unul într'altul. În prăvălie se zărià, în vorbă cu cârciumarul, unul mărunțel și îndesat; gesticula din mâna dreaptă cu un țoiu de țuică gol, iar cu stânga arătà din când în când spre ușa rămasă întredeschisă.",
    "Nichifor îi cunoșteà acum bine pe amândoi, după față și înfățișare.",
    "— Măi Buturugă! răsună o voce care par'că umplu toată odaia și făcu să tacă deodată toate convorbirile; — vino și șezi ici naintea mea să te judec !",
    "Buturugă întoarse capul, apoi se întoarse tot și lăsând vorba cu cârciumarul în jumătate, se apropià rânjind dobitocește din fața rotundă și roșie, rânjit la care ochii spălăciți și bulbucați pe cari îi roti odată bănuitor împrejur, parcă nici nu luau parte.",
    "— Aici, stăpâne! răspunse el cu un glas de fonf, care în urechea lui Nichifor păru a deștepta o clipă ceva ca o amintire depărtată și nedeslușită.",
    "Se așeză alături de stăpânul său, nelăsând din mână nicio clipă țoiul, și amândoi se adânciră într’o convorbire din care până la Nichifor nu mai venia decât un zgomot confuz.",
    "— ... Și niciodată lucrurile nu se vor ameliorà în sensul uman și social, până când principiile justei repartiții economice nu vor triumfa printr'o revoluțiune sau evoluțiune condusă de corifeii noilor curente pornite pe baze științifice egalitare... Ei, dar pentru asta trebue propagandă!",
    "Cursul ideilor d-lui Nicolae Ionescu o luase iar de-asupra în atenția convorbitorului său.",
    "— Propagandă? prinse în sfârșit Nichifor vorba din capătul potopului fără șir deslănțuit de „omul superior\". Propagandă? Păi da, așa zic și eu: propagandă trebue.",
    "„Vezi, ăsta e păcatul d-tale ș'al multora ca d-ta că nu faceți propagandă... În loc de asta, umblați așa cu vorbe goale din câte nu se tipăresc pe lumea asta, — și nu știu zău de-ați stà odată cu dinadinsul să le adunați la un loc și să le cântăriți cât trag, dacă nu s’ar risipi toate în vânt mai nainte d’a se pleca limba cumpenii măcar cât un fir de ață...",
    "„A, dar propagandă da, asta e altceva! Trebue propagandă; iar propagandă este atunci când arăți omului cum să se învârtească fiecare ca să-și dea de capăt cât mai bine și cât mai ușor nevoilor... Da, da, așa cum ziseși mai pe urmă; trebue propagandă.",
    "Zâmbind cu superioritate, Nicolae Ionescu încercă să ià din nou vorba; dar fie că memoria îl trădà și frazele din cărțuliile roșii i se încurcau pe limbă, fie din pricina zgomotului ce se pornise în odaia vecină, unde flăcăii și fetele tocmai încinseseră cea dintâi horă, Nichifor nu prea deslușea înțelesul vorbelor îngânate.",
    "De altfel, băgarea de seamă i se ducea iar în colțul celalt, unde Oanță conțiliu cu Buturugă par’că se întreceau din țuici, măsurându-se numai cu ochii, din când în când, cel dintâiu aspru și mustrător, de sus, iar cel din urmă ridicând, drept răspuns, de jos, privirea-i plină de o umilință vicleană; — iar schimbul acesta de priviri se întețea tot mai mult, pe măsură ce se perândau țuicile și cu cât cei doi oameni rămâneau singuratici în colțul lor, ceilalți ridicându-se pe rând și grămădindu-se la ușa din fund or ducându-se p’aci în colo.",
    "— Opresiunea economică este piedica orcărui progres, și muncitorul redus in stare de ilot trebue să urmărească în primul rând justa repartiție a produsului muncii înghițit în mod inic de capitalul spoliatorii!, — izbuti în sfârșit Nicolae Ionescu să-și încleiască amintirile.",
    "— Am înțeles! grăi Nichifor prins iar în vorba ăstuialalt; adică d-ta ai ajuns încredințat să zici așa: să ne punem cu toții sărăcia la mijloc și să trăim d'avalma din ea... Mi-o spuseși acù de doo ori; am înțeles! Da’ eu, și alții ca mine, o să zicem numai odată și bine: dimpotrivă, să caute fiecare după vrednicia lui, să poată numi al său tot mai mult și mai mult rod al hărniciei și iscusinței sale ; să învățăm să muncim pe întrecute tot mai lesne și mai cu folos, — căci numai căutând a ne întrece unul pe altul în bine, în vrednicie și destoinicie, vom putea fi feriți pentru totdeauna de căderea în ticăloșie...",
    "— Dar principiul egalității...",
    "— De, or fi având și astea rostul lor pentru cine le pricepe. Decât eu zic așa: o frunză cu alta în pom nu seamănă și din firea asta toată n’ar mai rămăneà nimic dacă n’ar fi vecinica deosebire dintre un lucru și altul... Fă să fie toate o apă, — și ai stropșit însăși puterea care din prefacere în prefacere prin necurmată luptă și ciocnire îmbunătățește și desăvârșește toate; păstrează și îngrijește părintește ce-i putred alături de ce-i bun, și toate vor putrezi... Da’ astea, firește, le spun eu numai așa ca de-o pildă, — adăogă Nichifor zâmbind, — că știu eu bine că n’ai să le faci d-ta niciodată...",
    "Domnul învățător rămase pe gânduri. Uite că se mai puteau judecà lucrurile și altfel decât în cărticelile acelea... Și parcă tot ca ceva din carte, cu rost și legătură, e și ce spune omu ăsta... Să știi că trebue să aibă măcar șapte clase... Da’ de ce-o fi rămânând el atunci țăran prost și nu caută o slujbă, ceva?... Ciudat...",
    "Cu ochii in pământ, nu băgă de seamă cum Nichifor tresărise deodată, adunându-și din nou toată băgarea de seamă. Odaia în care se găsiau se golise acu mai de tot; numai ei doi erau aci și în capătul celalt Oanță cu Buturugă. Și deodată, urechea lui Nichifor fu izbită de vorbele șoptite cu scrâșnire: „de gât cu tine...\" Și iar par’că aceste vorbe veneau să-i deștepte o amintire nedeslușită... Dar domnu Nicolae Ionescu nu-i dădea răgaz să chibzuiască dacă era chiar o amintire, sau numai o părere de acelea, cum are omul când își închipue că o vorbă ce vine să se cam potrivească cu ceeace el așteaptă sau bănuește, cu adevărat a mai și auzit-o aevea cândva...",
    "— Va să zică, cum văd, dumneata ești dintre aceia ce zic: toate sunt cum nu se poate mai bine în cea mai bună din toate lumile...Nichifor intrase în horă, — trebuia să sfârșască.",
    "— Tocmai că nu m’ai priceput; dacă aș zice așa, aș mai fi vorbit eu de necurmatele prefaceri cari sunt o lege peste toată firea și deci și peste om, și peste oameni? Nu; îndreptări trebuesc, și trebuesc mereu, și vor trebui totdeauna. Decât eu, după mintea mea, zic că îndreptările au să vină pe urma muncii, iar nu a gălăgiei, căutând să aducem fiecare pietricica noastră și să clădim pe nădăjduitul mâine peste azi cel sigur, iar nu să spulberăm dârji pe azi și să dăm cu capul în noaptea necunoscutului de mâine; îndreptările vin prin toți și dela toți, și numai așa durează și se statornicesc; altfel sunt plăzmuiri în vânt, pe cari tot vântul le duce.  Caută de-ți îmbogățește mintea și avutul, — zic eu, — în marginele pe cari le ai, căci și aceste margini își au rostul lor și au fost puse fiindcă de vremuri au fost poruncite și altfel nu se putea și n'ar fi fost bine, — iar dacă vei merge",
    "pe calea asta, atunci să vezi cum toate marginile ca dela sine și mereu se vor lărgi cât nimeni niciodată să nu se simtă pe dreptate strâmtorat în mișcările lui bune, priincioase sieși și semenilor lui .. Și iacă propagandă!",
    "Se încălzia Nichifor, deslușind astfel cu viu graiu ceeace deseori îl tot frământase, în serile lungi de iarnă, pe când sta întins pe pat, cu ochii în tavan, în vreme ce moș Gheorghe lângă cuptor mocnea tăcut, cu ceasurile.",
    "Dar când isprăvi și întoarse iar ochii spre partea ce-i da îndeosebi de gând în clipa asta, nu-și putu opri o mișcare de necaz. Odaia erà acu cu desăvârșire goală, și numai de alături se mai auzia tropăitul stăruitor amestecat cu chiuituri,—zgomot printre care abia din când în când răsăria scârțăitul săltăreț a' vioarei.",
    "— Cu vorba ăstuia, îmi pierdui din ochi oamenii,— își zise Nichifor privind lung la locul de unde pe nesimțite se făcuseră nevăzuți Oanță și cu Buturugă.",
    "— Ne-om mai întâlni noi ș’altă dată, — zise învățătorul cași răspunzând de-adreptul la preocuparea lui Nichifor. E de gândit, e de gândit, nu zic, la câte spuseși...",
    "Și pe când se despărțeau, Nichifor își zicea: Cine știe? poate că tot n'am pierdut tocmai degeaba ziua de azi..."
  ],
  "13": [
    "— Al naibii lucru, — grăi părintele Șerban când Nichifor îi împărtăși spre sfârșitul iernii putina ispravă la care ajunsese cu cercetările sale. Din dumineca aceea, Oanță par’că înadins se ferise să mai dea pe la cârciumă. Venià în alte zile și nu prea sta. Dar firește că Nichifor nu putea să se țină mereu de urma lui; ar fi fost numai să-i dea de bănuit și să-l facă și mai băgător de seamă.",
    "N'aveà, de altfel nici răgaz în orce zi și la orce ceas Nichifor. Zilele treceau și-i era de zor să pună la cale lărgirea gospodăriei așa cum o plănuise. Vremea erà mai mult uscată și potrivită pentru lucru de lemnărie. Grajdul pentru patru vaci erà aproape gata; cotețele pentru găini sporite și ferite bine; prăsila cea noo de porci era așteptată să fie adăpostită și ea.",
    "Casa nu se mai cunoștea cum fusese și cum era; lipită, văruită din nou, acoperită cu șindrilă. Podul erà acum larg, numai bun de încăput porumbul, orzul și ovăzul pentru curte și casă; într’o altă încăpere jos erau rânduite poliți pentru păstrat poamele peste iarnă... Și era mândru Ștefan Preda al Floarii care ajutase cu sârg la toate astea, — iar lui badea Gheorghe Ion Coman îi veneau lacrămile în ochi de câte ori se gândià ce comoară de copil îi trimisese Dumnezeu la zile de bătrânețe.",
    "Toate erau dar astfel tot mai bine puse la cale; dar acu, mai trebuiau și de unele ce nu se puteau găsi decât la oraș; ceva mai nou, mai lesnicios și mai cu spor pentru prefacerea laptelui în unt și brânză; apoi feluri mai noi de știubee pentru stupi, — și mai ales cele de lipsă pentru durarea de cuptoare pentru uscat prunele cari, după întinderea dată îngrijirii livezilor, aveau să fie acum de un rod îndoit și chiar întreit ca anul trecut.",
    "Pentru toate astea, Nichifor trebuia să se ducă de astă dată chiar el cu capul la oraș. Și așa, înainte de a plecà, mai dăduse odată pe la părintele Șerban.",
    "— Al naibii lucru, repetă părintele; aminteri eu știu așà din câte am știricit, că dela o vreme tot mai adesea și mai mult lipsesc din sat, când Buturugă singur, când amândoi cu Oanță. Ar fi de văzut și de știut mai întâiu asta una: unde se tot duc ei și ce uneltesc amândoi împreună, ori fiecare în parte...",
    "„Și uite, — adăogă aducându-și aminte deodată de ceva, — dacă te duci la oraș, vezi minune să nu dai chiar peste ei, că tocmai acu iar nu sunt aci... Să vezi al naibii lucru că poate chiar acu o să le prinzi urma meșteșugului, — dacă cu adevărat la oraș s’or fi dus...",
    "— Las’, părinte, că eu pe unde umblu tot ochii în patru îi am și orce fac și orcât muncesc, gândul a ceeace știu eu nu se desparte nici un ceas întreg de mintea mea; și așà, rămâne numai să ne mai ajute și Dumnezeu!",
    "— Amin, nepoate, și cale bună!",
    "Numai o bucată, drumul la oraș i se păru lui Nichifor văzut acu pentru întâiaș dată. Dela o vreme, începu tot mai cu dinadinsul să se întrebe când și cum oare mai fusese el pe aici?...",
    "În depărtare, poziția unei case îngrădite pe departe de jur împrejur îi izbi amintirea cu reâmprospătarea neândoioasă a icoanei ce s'a mai întipărit odată în ochi și în minte... Și deodată întreagă aducerea aminte i se lumină, când la cotitura drumului gloduros îi răsări înainte ruina pleoștită a unei mori părăsite...",
    "Acolo, într'un coif ai acoperișului aceluia ciuruit, s'a adăpostit el de furtuna aceea în care altminteri poate s'ar fi prăpădit... Acolo a tremurat ceasuri întregi de groaza întunericului, a singurătății și a fulgerilor și trăznetelor ce uruiau și bubuiau de jur împrejur ca vestind pedeapsă cu foc și potop asupra lumii întregi, sau numai și chiar asupra lui însuși.",
    "Și ca la o înoire din senin a unuia din acele fulgere întinse și scăpărătoare, scena la care fusese martor de acolo numai cu auzul, i se lămuri acuma par'că și vederii: „De gât cu tine\"... și apoi glasul fonf răspunzând ciudos... Nichifor vedea acum, prin deschizătura unde fusese odată ușa morii, scândurile pe jumătate putrede trântite una peste alta, — și văzu, da, o clipă chiar văzu cași când ar fi fost încă acolo, pe Oanță conțiliu pe o scândură mai sus ridicând custura, cu care tocmai tăiase o bucată din mălaiu, asupra lui Buturugă ce ședea mai jos pe un buștean, și răstindu-se la el: „Bag cuțitul în tine\"...",
    "Astea erau dar, acum vedea limpede, amintirile ce în doo rânduri îl atinseseră numai așà ca cu o aripă... Oanță, Buturugă, — voi erați, dar, chiar voi, tâlharii din noaptea aceea...",
    "Nichifor opri, se coborî din căruța goală și duse calul de căpăstru, legându-1 de un stâlp de la ușa morii. Apoi intră înăuntru.",
    "Toate erau par'că întocmai așa ca atunci; numai urmele de mălaiu pieriseră cu totul; șoareci sau păsări se ospătaseră cu ele. — Nichifor șezù pe locul unde odinioară își închipuise pe Oanță și se încordă acum ca să-și aducă aminte cu de-amănuntul tot ce auzise atunci și ce ar putea avea vre-o legătură cu ceeace el urmărià să lămurească.",
    "Îi apărea neândoelnic acum că tot acel crâmpeiu de convorbire ce-i ajunsese la urechi printre răpăiala și bubuiturile furtunii, nu putuse să fie de cât asupra crimei săvârșite de cei doi oameni sau de unul dintr'înșii, asupra crimei pentru care nevinovat tânjea în ocnă Stan Oprea Păduraru, și a urmărilor ei...",
    "— „Nu mă sâcâi mult, că bag cuțitul în tine\"... asta fusese amenințarea lui Oanță, — își aducea aminte aproape întocmai cuvintele. — „N’ai mai scăpa tot așa ușor\"... fusese răspunsul fonfului. — Apoi cearta urmase asupra unui preț, cu care Buturugă nu se mulțumea, ca să tacă... În sfârșit totul se mulcomise după amenințarea lui Oanță: „— de gât cu tine...\" Se vede că acesta-i era ultimul argument, la care și Buturugă devenea mai simțitor.",
    "Erau, va să zică, părtași la crimă, așà că dacă unul se ducea, îl lo „de gât\" și pe celalt, dar, din folosul bănesc de bună seamă Oanță nu împărtășise în chip tocmai de drept tovarăș pe Buturugă, și Golanul murmură, — la prilej ajungea chiar până la amenințare...",
    "Ca să se aducă dar lucrurile așa încât unul să mărturisească despre celalt, nu era de gândit; fiind părtași, orce mărturie a unuia sau altuia dintr'înșii ar fi căzut și asupra sa însuși, și unde era prostul care să se lase încredințat ca să se dea singur legat de mâini și de picioare?",
    "Trebuia un meșteșug, o șiretenie aci, ca să-i faci să se dea de gol; o cursă să le întinzi; sau altfel să-i prinzi cu ceva din cele jefuite dela Surugiu... Auzise ceva de niște salbe, de niște bani de aur ce ar fi avut bogătașu, într'o lădiță de fier, care deasemeni ar fi dispărut... De urma acestora, și mai ales de urma banilor era oare așa de greu să se dea?...",
    "Nichifor se ridică gânditor și cum pironise ochii în pământ, își aduse aminte de custura ce găsise atunci, zărită printre foile de ceapă. O păstrà bine într'o ladă, la un loc cu revolverul, atâta arme ce avea, și nu atât arme, cât obiecte de amintiri din zile de grele încercări...",
    "Putea să-i slujească la ceva custura aceea în planurile lui? Cam greu de închipuit... Chiar dacă Oanță sau Buturugă ar fi recunoscut-o drept a unuia dintr’înșii, ce dovedea aceasta? O pierduse, aci sau în alt loc, — dar ea nu mărturisia nimic. Erà o bucată de fier încleștată într'o bucată de lemn, lucru neânsuflețit. Nu auzise, nici nu putea să spună, cum și pentru ce unul o ridicase asupra celuilalt amenințând să-l înjunghie...",
    "Și totuși, paf că n'ar fi fost puțin ciudat de văzut fața celui ce o pierduse, dacă într'o zi fără de veste ar fi văzut-o, ar fi recunoscut-o în mâna cui s'ar fi așteptat mai puțin...",
    "Nichifor ieși din moară, desprinse căpăstrul, se urcă în căruță și dete biciu calului."
  ],
  "14": [
    "Nu-i trebui multă vreme lui Nichifor până să-și târguiască cele de trebuință. Întorcându-se cu lucrurile la han, le așeză în căruță în fân, — apoi își zise că mai avea vreme de-un ceas-doo de stat, — încalțe mai cruța și calul.",
    "Ș’apoi, își aduse aminte de vorbele părintelui Șerban: să vezi minune că ai să dai peste ei la oraș... Ba zău, ar fi fost oare chiar minune? Or mai de grabă lucrul cel mai ușor, cel mai firesc și mai de așteptat? N'aveà oare acum o dovadă că drumul la oraș și înapoi era cel pe care-1 făceau cei doi părtași, uneori chiar noaptea pe furtună?...",
    "Nichifor intră în cârciuma joasă și plină, tocmai ia ceasul acesta, de fumul gros ce se ridicà de pe un grătar larg plin de cărnuri și se prelingea să mai adaoge la negreala zidurilor, ce par că erau anume zugrăviți așa. Un băiat cu un șorț cenușiu dinainte supraveghia sfârâiala cărnurilor, în mână cu un clește cu care lovià din când în când pe gratiile de fier, — iar un altul se învârtia de par'că cine știe ce treabă ar fi făcut, umplând câte trei odată sticluțele de țuică cu gâtul lung, scuturând pâlnia în gâtlejul clondirelor pe cari le umplea pe rând, și ducându-le apoi și trântind paharele goale pe dinaintea celor trei sau patru mușterii ce stăteau posaci pe la mesele așternute cu fețe roșii, așteptându-și fleica sau mititeii.",
    "Nichifor se așeză în colțul cel mai singuratic, lângă o fereastră ce dădea în piață; fusese zi de târg, și lumea mișuià încă pe pavagiul bolovănos, sau se grămădià pe dinaintea baracelor or a prăvăliilor ce făceau pieții brâu de jur împrejur.",
    "Printr'o legătură firească de gânduri, Nichifor s'apucă să-și facă încă odată socoteala dacă luase tot de ce avea nevoe, — în vreme ce se pârjolea la foc și friptura lui; și pe rând, la amintirea fiecărei scule ce avea să ducă acum acasă, își refăcea și planul întreg și larg al muncii viitoare, socotind în gând roadele și foloasele.",
    "— Poftiți pârjoala mai bine friptă! — îl întrerupse din gânduri glasul cadențat și pițigăiat al băiatului cu șorțul cenușiu. Și ca să nu se păteze fața de masă—-precauție de altfel cam târzie — înainte de a lăsà talerul de lemn cu friptura pe masă, băiatul așternu de desubt o bucată dintr'o gazetă veche.",
    "Nichifor tăiă carnea și îmbucă de vre-o câteva ori. Fără voe, ochii i se opriră pe hârtia tipărită. Cu litere mari, citi la capătul unei coloane : „O dispariție misterioasă”, — apoi de desubt, cu litere ceva mai mici: „Dispariție ori sinucidere?”... Urmau bucățele tot de câte cinci până la zece rânduri, întrerupte cu fel de fel de titluri mici: „Scrisoarea revelatoare” — „La fața locului” — „Dispariția” — „Ce se crede” — „Bănuelile” — „Convorbirea cu un amic” — „Alte amănunte”...",
    "— Uite ciudățenie, — încă o pățanie întocmai ca a mea de sunt acu aproape doi ani, — își zise Nichifor zâmbind. Dar în clipa următoare uitându-se în capul foaei văzu data: era tocmai cea de pe vremea aceea; și coborând din nou ochii din mijlocul articolului îi răsări deodată chiar numele lui, — numele ce purtà pân'a nu deveni Pădureanu: N... gazeta împlinia în mod greșit „Nicolae” Grozescu...",
    "— Iată o întâmplare mai ciudată decât toate, își zise Nichifor, zâmbind din nou după trecerea primului moment de surprindere. Și sărind peste titlurile cele mărunțele, începu să citească:",
    "„Un caz din cele mai misterioase dă de bănuit de doo zile poliției și numeroșilor amici și cunoscuți ai unui tânăr student anume N. Grozescu. Se crede că nenorocitul s'a sinucis, în tot cazul el a dispărut de alaltăeri dela domiciliul său fără a i se mai dà de urmă. Dar să povestim lucrurile dela început în ordinea cronologică.",
    "„Vineri seara un alt tânăr student anume Artur Bistrițeanu, cu domiciliul în strada Inocenței, primește o scrisoare disperată prin care amicul său Nicolae Grozescu îi face cunoscută ferma sa hotărâre de a se sinucide, din cauza, se zice, a unor neânțelegeri familiare.",
    "„Alergând îndată la fața locului, dimpreună cu alți prieteni, ei găsiră odaia goală. Pe scânduri, pe masă sau pe pat nu erà nici un semn cumcă nenorocitul și-ar fi curmat zilele acolo. Desigur el alesese un alt loc ascuns pentru aducerea la împlinire a funestei sale hotărâri.",
    "„Toată noaptea au urmat căutările amicilor și ale poliției, dar în zadar. A doua zi de asemenea. Tânărul N. Grozescu a dispărut fără de urmă, singurul indiciu despre soarta lui, sau care se crede a fi, fiind scrisoarea pe care a lăsat-o în urma sa și pe care a trimis-o amicului său Bistrițeanu prin poștă.",
    "„Se bănuește că tânărul sinucigaș luase hotărârea asta de mai mult timp. Într’o convorbire pe care am avut-o cu un alt amic al său, acesta ne-a făcut cunoscut că tânărul Grozescu cumpărase încă de acu vre-o doo săptămâni un revolver calibru 9mm dimpreună cu o cutie conținând 25 de cartușe de acelaș calibru.",
    "„Se crede că unul din aceste gloanțe va fi curmat zilele nenorocitului, al cărui cadavru va fi găsit, poate, azi sau mâine prin împrejurimile capitalei sau prin boschetele tăinuite, din preajma șoselei, unde de câtva timp sinuciderile se îmmulțesc într’un mod înspăimântător.",
    "„Putem să mai adăogăm, ca un detaliu cu totul inedit, că scrisoarea revelatoare nu mai există, tânărul A. Bistrițeanu nimicind-o în primul moment de surescitare, după cum a mărturisit procurorului care anchetează cazul acestei misterioase disparițiuni. Despre cuprinsul ei însă garantează că erà anunțarea în termeni neândoioși a fatalei hotărâri, dând ca cauză neânțelegeri familiare și încurcături bănești.",
    "„Vom ține pe cititori\"...",
    "— Vorbă să fie! împlini Nichifor fără a mai sfârși și ultima frază. Vor fi și uitat cititorii să mai aștepte să fie puși în curent cu cele ce se vor mai descoperi în această misterioasă afacere... Un singur lucru mă mulțămește însă din toată darea asta de seamă, — mă mulțămește să aflu că iubitul meu prieten Artur s'a grăbit să nimicească scrisoarea revelatoare în primul moment de surescitare... Mi-ar fi ca un spin gândul că ar mai putea fi ceva din mine, din sufletul meu, o urmă cât de neânsemnată în mințile foștilor scumpi prieteni...",
    "Cași cu gândul in altă parte, Nichifor rupse foaia de gazetă în bucățele, le mototoli în mână și roti ochii împrejur ca pentru a căutà unde să le arunce. Geamul era puțin crăpat; dete să-l împingă...",
    "Dar în acelaș moment sări drept în picioare. Cum piața se mai golise de lume, putuse să vadă deslușit cum doi oameni, unul înalt și uscățiv, altul mărunt și plin, se opriseră, se uitaseră de vre-o doo ori împrejur, și acum se strecurau pe ușa unei prăvălii mici și joase, la al cărei geam stau atârnate tot felul de ceasoarnice, lanțuri și alte giuvaericale mai mult sau mai puțin veritabile.",
    "Ca fulgerul Nichifor dispăru pe ușă și, trăgându-și pălăria peste ochi, ocoli piața până în dreptul geamului ceasornicarului. Oanță și Buturugă stau cu spatele; putea dar să se oprească o clipă. Nu mai mult, — dar îi fu de ajuns. Negustorul ținea în mână și examina câte una niște monede de aur... Nichifor înțelese; se retrase dela geam tot așa de repede cum venise și se întoarse în cârciumă la locul de mai nainte. Băeții își continuau umbletele dela un mușteriu la altul. Nimeni nu-i avea grija.",
    "Nu trecu nici un sfert de ceas până ce Oanță și cu Buturugă se arătară din nou în ușa prăvăliei ceasornicarului, mai aruncară o privire în jos și’n sus, apoi ieșiră în piață.",
    "Veneau încoace?... Nichifor făcu o mișcare ca pentru a se retrage în fund... Dar nu. Cotesc par’că în partea cealaltă. . Au pierit, nu se mai văd...",
    "— Poftiți plata? întrebă apropiindu-se băiatul făcut atent acum de mișcarea lui Nichifor.",
    "— Da, da; plătesc tot, că pe urmă mă întorc și pun calul la căruță...",
    "Când Nichifor își zise că acum oamenii lui trebuiau să fie departe pe drumul către casă, o lo încet spre prăvălia ceasornicarului.",
    "De sub ochelarii cari îi făceau ochii enormi deasupra nasului coroiat în mijlocul feței sbârcite, împresurate de o claie de păr și barbă cărunte în neregulă, negustorul se uită la noul venit ca la orce mușteriu, cu o privire oscilând între indiferență și curiozitate.",
    "— Bună ziua, începu Nichifor;—uite, par'că văzui adineaori că schimbași la niște oameni niște bani de aur...",
    "Negustorul deveni atent. Se uită fix cu ochii bulbucați la tânărul țăran, apoi învăluindu-l într'o privire disprețuitoare și plină de superioritate, grăi cu accentul ovreiesc bine cunoscut:",
    "— Și ce treabă ai dumneata?...",
    "— Ce treabă?... Apoi aș avea și eu de schimbat așa niște bani, — zise Nichifor ticluind pe loc minciuna.",
    "— Adu să văd, — fu și de astădată răspunsul prudent al zarafului.",
    "— Păi să vezi, —nu sunt chiar aci la mine, da’ sunt tot de ăia de cari ai schimbat la oamenii ăia doi — dă-i numa ’ncoace să-ți arăt de cari...",
    "— N'am schimbat nimica la oameni eu, — zise zaraful închizându-se acum și mai mult în atitudinea lui nepătrunsă.",
    "— Da' dacă ți-oi aduce bani la fel mi-i schimbi?",
    "— Adu să văd, — repetă ovreiul, ținându-se mereu strâns de hotarul drept dintre bănuială și dorința de câștig.",
    "Nichifor văzu că așa n’o să mai poată scoate nimic dela ăsta.",
    "— Apoi am să viu altădată să-ți aduc, — încheia vorba și plecă, urmărit mereu de privirea fixă a ochilor enormi dindărătul sticlelor lucioase.",
    "Puțin lucru. — sau totuși foarte mult erà ceea ce descoperise?... Tăgăduià ovreiul, dar lui Nichifor tot i se părea cași când ar fi pus însfârșit mâna pe firul acela mult căutat, după care mergând, să se desfășoare și să se lămurească toate...",
    "Un martor! Erà însfârșit un martor, — poate încă un al treilea părtaș, un tăinuitor... Orcum, cel mai puțin vinovat din trei și deci cel mai cu ușurință de adus la mărturisire, când s'ar strânge lucrurile până la o hotărâre într'un fel.",
    "Nichifor se opri și mai aruncă o privire asupra prăvăliei mici și joase. La unul din geamurile ușii, pe o tăbliță de tinichea îngustă înfiptă acolo de-a curmezișul, citi cu litere grosolane trase par’că cu degetul cu vopsea albă pe fund cenușiu: Nathan Strohbas.",
    "Instinctiv scoase din buzunar carnetul și creionul cari nu-1 părăseau nici odată și-și însenină numele.",
    "Când ridică ochii, rămase încremenit. La câțiva pași de dânsul răsărise ca din pământ omul înalt și uscățiv, cu privirea rece și aspră, cu sprânceana încruntată: Oanță; ceva mai în urmă venea celălalt. Uitaseră ceva? Nu se învoiseră încă din preț cu zaraful și se întorceau? Nichifor n’avu vreme să caute a-și tălmăci arătarea asta neașteptată. Văzându-l cei doi-oameni se opriră în loc, apoi se întoarseră brusc și o luară în altă parte.",
    "Iar lui Nichifor i se păru că aude de mai multe ori vorba scrâșnită printre dinți:",
    "— Haide, haide ! Haide, haide!"
  ],
  "15": [
    "Mulți fură cari nu mai plecară vara asta la pădure. Pilda flăcăului străin, copilul de suflet al lui moș Gheorghe Ion Coman, dăduse de gândit peste iarnă multora din cei mai harnici din sat. Livezile de atâta vreme părăsite se curățau văzând cât ochii, — ogoarele se gunoiau și se lucrau iarăși ca mai de mult, — curțile, bătăturile se curățau, se îngrădeau și se populau de păsări.",
    "Adesea și multe vorbeau oamenii despre Nichifor Pădureanu. Fiecare știa să spună câte ceva despre el, în livadă, la câmp, în curte, în grădină; el nu se arătă ursuz, dimpotrivă, când oamenii se opreau și se uitau lung la lucrul lui; ba îi mai și chemà și se sfătuia cu dânșii: uite cum credea el că trebuia făcută asta, uite cum citise în cărți despre cealaltă, — și toate ieșiau bine, de par’că erau fermecate de cum punea omul ăsta mâna.",
    "— Aș! vorbă e, — zicea el când îi ajungeau la urechi unele ca acestea; puneți și voi mâna și să vedeți că la fel de fermecate o să fie și la voi toate.",
    "Se povesteau și pilde, întâmplări cari arătau anume ce fel de suflet de om era flăcăul acesta și cum știa el să le pună la cale toate așa cum erà mai bine pentru toată lumea. Așa, ci-că odată numai băgase de seamă că începuseră să-i cam piară pasările din curte; azi un puiu, peste câteva zile altul, apoi o găină, și tot așa... Nichifor se puse să bage de seamă cam de unde și cum venea șiretenia asta... Nu trecu mult și numa ce prinse hoțul. Cine era? Erà vecinul Tudor Cizmaru, care pasă-mi-te n’aveà destul de lucru cu cârpitul cizmelor oamenilor și-i mai rămânea vreme să facă și pe vânătorul de găini prin curțile oamenilor... Ce face atunci Nichifor Pădureanu? Se duce la Tudor și-l ia așa: — „Ia ’scultă, meștere, ai tu ceva parale așa puse la o parte?”... Ăla, speriat, nu știa ce vrea vecinu, zice: — „Am vre-o trei lei de parale”... — „Dă-le ’ncoa, zise Nichifor”. — Ăla rămâne cu gura căscată. — „Dă-le, zice Nichifor, și nu te teme de nimic, că ți le cer cu ’mprumutare și-i avea și dobândă”... — Se cam codește ăla, da' tot scoate paralele. Nichifor le ia și pleacă. A doua, ori a treia zi numai ce vine la Tudor cu doo cloști; Ștefan Preda al Floarii venea în urmă cu doo cuibare pline de oo. Le așează ei într'un loc mai ferit în ograda lui Tudor Cizmaru și pe urmă Nichifor vine la el și-i zice:,, —Uite așa, meștere; n'o să treacă mult, și o să ai pui câți îți trebue, ș’apoi găini, ș’așa mai departe, și astfel nu-i mai lăcomi la avutul altuia și nu te-i face de rușine și de ocara satului să-ți iasă nume de hoț și de găinar, când e așa de lesne și cu așa puțină osteneală poți fi om cinstit și de treabă și poți avea și tu cu dreptul tău ceeace vezi la altul...\" Zice că lui Tudor Cizmaru i-au dat lacrămile în ochi și mai că nu s'a repezit la flăcău să-i sărute mâna... Apoi nici hoț în Scăeni nu cred c’o să mai fie altul...",
    "Și așà, după pilda lui Nichifor, rămaseră mulți oameni în sat, la altfel de muncă mai cu spor și mai cu rod decât tot numai tăiatul lemnelor. Rămase și moș Gheorghe, dar el nu atât că s’ar mai fi lăsat îndemnat la bătrânețe să s’apuce de o altfel de muncă cu care nu mai fusese învățat, ci mai mult de nevoia și neajunsul vârstei care nu-i mai îngăduia nici sprinteneala, nici vârtoșia trebuincioasă unei munci așa de istovitoare ca aceea din pădure.",
    "— Iaca o să stau de-acu și eu acasă, ș’oiu mai roboti câte ceva pe-aci ce m’oiu pricepe și eu...",
    "Și cu un zâmbet duios dar împăcat în sine, moș Gheorghe Ion Coman adăogă:",
    "— Că mult de-acu n'o să mai călătoresc nici eu pe lumea asta; da' cel puțin o să mă duc cu inima ușoară că nu las, ce mă temeam odată, locul părinților și moșilor pustiu, ci fecior și urmaș mai vrednic decât toți îmi dete Dumnezeu să-mi lumineze și să-mi bucure bătrânețele...",
    "Până atunci, Nichifor muncise acolo fără să se întrebe și fără să se gândească la altceva decât la datoria de a se face folositor sie-și, altora și în deosebi acestui suflet ales de bătrân, căruia avea să-i mulțămească această cu adevărat a doua sa viață, lui moș Gheorghe Ion Coman, pe care cu drept cuvânt putea să-l numească al doilea al său părinte...",
    "Acum însă bătrânul, mai prevăzător, mai temător de oameni și de uneltirile și răutățile lor, se gândea și stăruia tot mai cu dinadinsul să se pună la cale și după toată forma legii înfierea lui Nichifor.",
    "— Rude nu-mi știu, ce-i dreptul, așa mai de-aproape, — zicea dânsul, — dar când omul închide ochii și lasă ceva in urma lui, numai să vezi cum îți mai răsar din toate părțile rubedenii d’alea de în viață nici n’au avut vreme să te cunoască... Apoi spune, n'ar fi păcat ca toate astea cari sunt numai rodul drept al muncii și trudei tale, să încapă pe mâna lui te-miri-cine, căruia nici de nume nu i-ai auzit?",
    "Deși-i era greu lui Nichifor să judece și să chibzuiască despre lucruri d’acestea, totuși nu putea să nu dea dreptate bătrânului. Tocmai că se gândise, și chiar alesese locul și tocmise oameni de pus temelia unei case noui, largi, încăpătoare, luminoase și împărțite așa cum să vie mai bine la îndemâna unei gospodării mai întinse... Așa e... A cui erà să fie casa asta, și toate câte se ridicaseră și înfloreau, și trăiau și rodeau de pe urma muncii acesteia? Ale lui badea Gheorghe și ale lui însuși, negreșit. Da, acum, dar pe urmă?...",
    "În lungile seri de iarnă Nichifor îi povestise lui moș Gheorghe cu deamănuntul toată istoria vieții lui de copil și tânăr, până la întâlnirea lor din pădure. Puțin știà bătrânul despre ce putea să fie viața aceea, și totul îi părea mai mult așà ca o povestire nu prea de luat în seamă. Un lucru numai, muncia sufletul lui de om cinstit și milos:",
    "— Și nu le gândești ce ți s'o fi făcut surioara și cât s'o boci și s’o fi căinând ș'acu crezându-te mort?...",
    "— O, mă gândesc eu, bade Gheorghe, nu m’ai cunoaște dacă ai crede că nu mă gândesc. Dar n'a venit încă vremea... Las' să pătimească și ea,— prin pătimire se limpezește mai bine sufletul omului, când nu e așa de aspră încât să-l sfărâme, — și nu e de-acestea la dânsa... Dac’ar fi, firește că n’aș mai sta o clipă locului,— dar e cine să-i poarte de grijă până una alta,—și gândește-te apoi și d-ta ce are să fie revederea, la vremea ei...",
    "— Bine, lasă dar cum zici, că știu eu că n'are să mai fie vremea aia așà târziu... Dar acu uite la ce mă gândesc eu... Dacă toți te cred mort și nu vrei să te mai arăți în lumea aia, cum o să faci să-ți scoți toate hârtiile ce-o să-ți trebuiască?",
    "Nichifor zâmbi:",
    "— Dac’ar fi numai asta, n’ar fi nimic. Hârtiile le am eu; credeam atunci când le-am luat cu mine să folosească la altceva...",
    "Dac'ar fi numai asta... Dar ce mai era ? Nu, nu.",
    "Avea dreptate bătrânul.",
    "— Ba să nu mai aștepți nicio zi,—îi zisese părintele Șerban căruia singur Nichifor îi împărtășise vorba și gândul lui moș Gheorghe. Asta n’o las eu, așa să știi! E vorba la mijloc de sfânta dreptate!",
    "Și Nichifor trebui să se înfățișeze, să iscălească toate formele. Îl apăsà totuși ceva, și-i erà par'că tot frică să nu ià cumva dreptul altuia, să nu ià ce nu i se cuvine, — o îndoială și o sfiiciune nebiruită îl făceau stângaciu... Se uità în ochii indiferenți, plictisiți, ai celor dela tribunal și se tot temea să nu citească în privirea lor vre-un gând nedrept și ofensator pentru dânsul...",
    "Dar când totul fù gata, și când cu mâinele tremurătoare bătrânul îl strânse la sânul lui și cu glasul înecat îi îngână la ureche, par'că numai lui, numai el să audă: — „Al meu ești acu, al meu de-a binelea...\" O simțire caldă îl cuprinse deodată, și toate se topiră în căldura acelei simțiri și într’o singură vorbă pe care o îngână plecându-se asupra dreptei bătrânului și scăldând-o în lacrămi:",
    "— Tată..."
  ],
  "16": [
    "Un gând îl frământa pe Nichifor în toiul muncii încordate și felurite de primăvară: dacă n’ar fi fost mai bine să nu mai aștepte și să nu mai urmărească nimic, ci cu câte putea să arate și până acum, să se ducă de-adreptul la București și acolo să caute chipurile de făcut ca să se ià din nou în cercetare și judecată omorul lui Ene Surugiu. Credința obștească în sat întâiu; apoi mărturia lui însuși despre convorbirea celor doi părtași în moara părăsită; însfârșit cercetarea ovreiului Nathan care le schimbase banii de aur ce mai presus de orce îndoială erau dintre cei furați lui Surugiu, — toate astea nu erau oare de ajuns pentru un judecător luminat și de inimă ca să pornească cercetarea chemată a pune capăt suferințelor răsvrătitoare de suflet ale unui biet om cinstit și nevinovat?...",
    "De altă parte, cine știe dacă o pripeală n’ar fi stricat totul, dându-1 pe el pradă urgiei acelor făcători de rele, sau împiedicând mai târziu ca să se asculte și să se ià în seamă vre-o altă dovadă cu adevărat sdrobitoare ce ar fi putut ieși sau s’ar fi putut scoate la iveală?...",
    "Și cu adevărat mai erà ceva de lămurit, mai erà o urmă de luat: Părintele Șerban îi spusese că uneori Buturugă lipsià singur din sat și in vremea asta Oanță arătă tot felul de semne de nea-stâmpăr... Ș'apoi erà de știut ce se făcuse lădița de fier, erà fără îndoială- ascunsă pe undeva și cine știe dacă neastâmpărul lui Oanță nu venià de acolo că nemai avându-1 de față pe Buturugă el nu mai simțià prada in destulă siguranță?...",
    "Vorbise dar în taină cu Niță Marin Dinu, dela a căror casă se vedea tot în vale la cocioaba lui Buturugă, cumcă dacă cumva l'ar zări pornind-o undeva singur la drum, să-i deà de veste numai decât... Avea el ceva în gând... Ce? i-o spune mai târziu și lui; dar pân’atunci, fără vorbă!",
    "Și se așternu mai cu sârg decât orcând pe lucru. Grajdul erà gata, vitele bine adăpostite; vacile ziua întreagă la pășune îmbelșugată se intorceau seara cu ugerul plin; Ștefan Preda al Floarii le așteptă cu mânecile suflecate; pe nimeni altul n'ar fi lăsat să le mulgă; tinichelele curate și sclipitoare așteptau; dis de dimineață venià Stancu Mirițoiu cu căruța, le încărca dim-preună cu ale lui și ale altor vre-o doi, și pe la amiazi se întorcea cu ele goale dela oraș. Erà un început de tovărășie pe care o închipuise Nichifor. Laptele ce întrecea se prefăcea tot aci în unt pentru toată tovărășia. Tot astfel se desfăceau la oraș și oole, pe cari tovărășia le adună din tot satul. Nichifor ținea socoteala, adună banii și împărțià tuturora câștigul.",
    "Erau gata și cuptoarele pentru uscat poame, și mai ales prunele. Nichifor plănuia și aci o tovărășie, și drept început făcuse învoială și cu alți oameni ce-și îngrijiseră livezile ca să aducă rodul la uscat și să caute apoi să-l desfacă deodată,— cercetase Nichifor cum și unde.",
    "Frumoase erau de altfel livezile și pline de făgăduială, — dar grădina erà o mândrețe.",
    "Sub privigherca lui Nichifor se lucrase în straturi regulate, de-ți erà mai mare dragul să le privești; — și în curând tot felul de legume aveau să răsară, să crească și să împestrițeze locul în rânduri mai joase, mai înalte, cu frunza în fel de fel de feluri și ’n bătăi de verde de cel mai deschis până la cel mai închis. Stupii mergeau și ei sporind, — perândându-se într'un șir întins sub streșina grajdului de către grădină.",
    "Toate astea se îngrijiau acum de Ștefan cu ajutorul și al altor băeți și fete din sat, pe cari Nichifor ii chemă mai mult ca să se deprindă și ei, pentru dânșii, cu munca aceasta.",
    "— Vedeți mă, le ziceà, câte pot să-ți iasă numai așà din pământ, pe cari altminteri dai bani; nici nu e osteneală în lege, ci mai mult așà o trecere de vreme, o jucărie... Și uite, chiar pe lângă garduri, în loc de buruieni ce ușor e să pui și să lași să crească zmeură, or dacă chiar vrei, trandafiri; nu e mai bine, și nu e mai frumos așa? De ce nu, când ți-e, zicând așa, mai numai pe ales : floare or buruiană, fruct mirositor și gustos, or scăeți: ce vrei tu, aia crește, — smulge-le pe alea și pune-le pe astea și gata-i treaba !",
    "Cu deosebire o parte de îngrijire în grădină și-o oprise Nichifor pentru dânsul: florile; iar dintre toate, de o dragoste deosebită împărtășià trandafirii de toate neamurile ce pusese pe doo rânduri de o parte și de alta a cărării largi din mijlocul grădinii.",
    "Erà ca o dezvăluire sfioasă, ca o discretă desfășurare în afară a unei părți de gingășie și duioșie din sufletul lui... Flori pentru ochi și pentru inimă... Fără frumusețe, ar mai avea oare vre-un rost și vre-un înțeles viața și lumea asta?... Ea este împodobirea, încununarea și în acelaș timp, îmblânzirea, îndulcirea, mobilarea tuturor năzuințelor noastre...",
    "Armonie de culori, de forme, de sunete, de gândire... Isvorul tuturora în fire este, dar trebue mintea și iscusința omului ca să le desvăluiască și să le scoată la iveală în părțile lor cele mai strălucitoare, desbrăcate de haina aspră în care sunt învăluite par'că tocmai pentru a fi păstrate mai bine încântării noastre din clipa când le desvăluim și ne bucurăm la atingerea lor de simțirile noastre...",
    "Armonie! frumusețe! — dacă cele folositoare fac să trăiască trupul, ca să poată sălășlui suflet tot așa de sănătos într'însul, — el însuși, sufletul, nu trăește decât printr'ace tea. Floarea și farmecul vieții în ele este și numai în ele.",
    "Și ca prin cea mai firească înlănțuire de gânduri, icoana ce nu vedea încă, dar își închipuia, a unui trandafir plin de viață, gingaș, dulce și catifelat, în cadrul văzut de ochii sufletului făcea pe nesimțite loc unei alte icoane, învoit și mândru trandafir și acesta, dar palpitând el, de o adevărată viață, cald și îmbălător de minte, cum nu e altă închipuire și nici altă arătare aevea..."
  ],
  "17": [
    "Ca la porunca unui vrăjitor din poveste, de seara până dimineața pădurea de fag își luase îmbrăcămintea de primăvară. In amurgul razelor de seară, ea erà încă neagră și ruginie, și iată acum se întindea pe coasta depărtată ca un văl de verde fraged, tânăr și gingaș ca o abureală. Crăpaseră toți mugurii dintr’odată, — acesta erà basmul, care însă pentru cei ce-și duc vacul la margine de pădure nu e decât un lucru mai de toate primăverile.",
    "Totuși, la fiecare înoire ca aceasta a pădurii, farmecul nu se pierde ci se repetă în inimele ce încep și ele să bată mai cu drag la învierea codrului și a luncilor. Și n’ai ce să-i faci inimii, inimii tinere și dornice de viață, în zadar necazurile, amărăciunile or durerile se adună și se grămădesc să o copleșească; prin toate răzbate, chemată la lumină de cea dintâiu rază de soare și de cea dintâiu rază de speranță...",
    "Ciripesc păsările vesele și par’că dezbătând între dânsele mirate și ele de schimbarea asta minunată a codrului ; ciripesc sfios și în inima Anichii notele nedeslușite ale unui cântec ce par’că ar vrea să se înalțe ca de bucuria unei nădejdi de vindecare neașteptată, dar nu cutează încă până ce bolnavul — sufletul — tot mai zace neântremat pe deplin.",
    "Zăcea în casă și mama Maria. Drum lung făcuse, pe jos. Colo departe, la dânsul, la ocnă. Zile întregi de drum, neodihnită, chinuită. Fiindcă trebuia, trebuia chiar cu prețul vieții, să-i ducă și lui o bucată, o licărire din raza de speranță ce le răsărise tuturor, o zare slabă aurie de soare în bezna desnădejdii și a subpământului...",
    "Și se întorsese zdrobită, fără o vorbă, cu ochii stinși, cu fața ca de ceară; atâta avu putere, să facă semn Anichii să-i aștearnă patul, și căzu ca un buștean, într’o toropeală vecină cu moartea.",
    "Doo nopți Anica veghiă la căpătâiul ei, tremurând de durere și de temeri sfâșietoare... Dar a treia zi se înseninară cu încetul iar toate; și vremea de afară și sufletul dinăuntru, reântărit în vecinica și fără de moarte putere, pe care credința în strălucirea din urmă a dreptății o dă speranței în biruirea tuturor încercărilor.",
    "Și cași când înadins l’ar fi chemat acum spre mărturie și întărire, iată și solul cel dintâiu trimis al acestei speranțe... Anica nu se miră și nu se turbură, când din depărtare zări în dimineața aceea pe Nichifor urcând încet la dânșii; par’că l'ar fi așteptat chiar acum, chiar la ceasul acesta. Și îndată ce el putu să o vază, ea îi făcu semn cu mâna să grăbească.",
    "Nici mama Maria nu mai întrebă: Cine? când Anica deschise ușa vestind voioasă: Vine! — Și când Nichifor intră în odaie cu fața îngrijorată, ea îl liniști cu un zâmbet.",
    "— Am umblat drum lung și m'am întors frântă, ii zise poftindu-1 să șadă alături de pat; fata ți-o fi spus acum... Am fost tocmai la dânsul, la Stan...",
    "— Mă gândeam eu la asta, răspunse Nichifor cu milă. Bietul om ! ce-o fi pătimit el acolo, îmi închipuesc.",
    "— Trei zile am stat acolo ș'am plâns la ușa lor. până li s'a făcut milă de mine și m'ați lăsat sa-l văd... Doamne... — și glasul bătrânei se înecă în lacrămi, — Doamne, ce mi-au făcut din omul acela... Când l’am văzut, n’am vrut să cred că erà el... Fața brăzdată, rasă peste tot, ochii bleojdiți... Se uită la mine ca în vis, ca omul năucit care se ridică de jos după ce-a stat amețit de-o lovitură la cap... Așa se uită de pierdut, cât am crezut o clipă că și-a pierdut mințile... Am răcnit odată și l’am prins de mână: Stane, nu mă mai cunoști, nu mai poți să vorbești?.. Da’ nu, erà în toate mințile, — numai chinurile dinăuntru i-au turburat vederea... — „Mărie, zice, ai venit?\" — „Am venit, zic, și vreau să-ți spun acu odată și mai cu dinadinsul să nu pierzi nădejdea...\" A zâmbit ca omul ce și-a făcut socoteala cu ce i-a fost scris pe lumea asta. — „Lasă, zice, mi-e bine mie aici, mi-e foarte bine, — numai mort ar putea să-mi fie mai bine, și dac’o vrea Dumnezeu n'o să mai întârzie mult nici ziua aceea; o plăti el la toți...” „Lasă, zic, nu vorbi așa... Ascultă, a venit la noi un om și ne-a spus așa că e nădejde să-i prindă pe ucigașii lui Surugiu...\" A tresărit odată, s'a uitat lung la mine, — apoi iar i s’a întunecat vederea. — „Și o să-i aducă și pe ei aici?\" zice. — „Să-i aducă, da, și ție să-ți dea drumul...\" — „Mie?...\" Par'că nu înțelegea. — „Apoi eu sunt judecat pe viață\", zice. — „Omule, n'auzi că o să-ți iasă dreptatea, și cum doar' o să te mai țină aci nevinovat?...\" Râse la mine: „Păi cum m'au ținut și până acu; ce să mai fac eu la voi acolo?...\" M'a podidit un plâns de n’am mai putut scoate nicio vorbă, numa îl țineam așa de mână și sughițam. — „Aide, femeie, destul acu!\" aud dela o vreme la spatele meu, și în aceeași clipă l'au luat între puști și l’au dus... Când a întors fața, i-am zărit lacrămi în ochi și pe obraz... Tot l’a cuprins înduioșarea, tot i s'a furișat o dungă de nădejde în inimă.. Am mulțămit lui Dumnezeu, și când a pierit de tot din ochii mei haina largă cu dungi, mi-am șters lacrămile și am pornit-o înapoi. Nu mai știu cât am tot venit și cum am ajuns ; numai ieri când m’am deșteptat ca din morți mi-am mai venit în fire și m’am cunoscut aci. Par’c’am visat...",
    "Vorbele simple, dar așa de simțite, picurau în sufletul lui Nichifor înecându-l intr’o duioșie ce multă vreme nu-1 iertă să zică nici un cuvânt, de teamă să nu se pornească, odată cu tremurarea glasului, lacrămile ce-și simțià gata să se rostogolească pe sub gene.",
    "Intr’un târziu ridică ochii din pământ. Anica intrase și ea pe tăcute și stătea acum de-o parte, în picioare, uitându-se la dânsul drept și deschis, cu limpezimea și seninătatea unui copil.",
    "Ca pentru a răspunde la întrebarea ce erà în această privire, Nichifor începu:",
    "— Aș putea să zic că am și până acu bune dovezi; nădăjduesc însă nu peste mult să pun mâna pe altele și mai bune, — așà de bune cât să crape ochii și celui mai neâncrezător... Le-am luat urma la amândoi; știu unde schimbă banii de aur ai lui Ene Surugiu, îl cunosc și cum îl chiamă și cum e la față pe al treilea cu care împart prada ca s'o poată preface în mărunțiș ce nu dă de bănuit...",
    "— Și nu ajunge?",
    "— Nu trebue să ne pripim, ca să nu stricăm tot ce-am strâns pân’acum cu ajutorul lui Dumnezeu; un glas dinăuntru par’că-mi zice: Răbdare, cel ce te-a povățuit pân’acum are să-ți îndrepte pașii și mai departe; și când va veni ceasul ți-i va da în mână așa ca să nu mai poată cârmi în nicio parte.",
    "— Om bun și suflet trimis dela Dumnezeu, grăi iar bătrâna împreunând mânile... Cu ce-o să-ți mulțămim noi, — și ce îndemn al Celui de sus te ține în stăruința ca să ne faci noo atâta bine, cu truda și poate cu primejdia vieții d-tale?...",
    "Din colțul ei, Anica ridică iar ochii spre Nichifor. Și privirea ei adâncă de sub genele lungi și tremurătoare păreà a zice:",
    "— Știu eu..."
  ],
  "18": [
    "— Un lucru mai voiam să vă spun, lo iar vorba Nichifor. — Și pentru ăsta chiar venisem. Am aruncat eu ochii când am intrat întâiu în casa d-voastră, și am înțeles că sunteți meștere la țesut pânză și scoarțe și la tot felul de cusături frumoase ce mai văd pe-aci... Din astea socot, vă și duceți tot traiul acu...",
    "Bătrâna dete din cap:",
    "— Cu greu...",
    "— Apoi tocmai de asta e vorba, ca să fie cât se poate mai ușor. E greu pentru d-voastră să desfaceți lucrul în târg, mai greu poate decât să-l faceți acasă. De pierdere de vreme, de nevoie adeseori, dați lucrul pe nimica și e păcat de munca bună și cinstită. De-acu, iată ce vă zic eu: vă iau eu lucrurile ce-aveți gata, și vă scot pe ele preț mai potrivit; că vezi d-ta, și ăsta e un lucru de căpetenie, să știi unde se cere mai mult lucrul d-tale și unde așadar se dă pe prețul cel mai bun; apoi d-voastră nu știți lucrul ăsta, da’ eu îl știu mai bine...",
    "„Și putem să facem chiar doo negustorii de odată, urmă Nichifor, spre și mai bun folos: câte aveți de trebuință pentru traiul d-voastră, la mine se găsește cu prisos și mult mai ieftin vă va veni decât cumpărate din târg. Așadar facem tocmeala așà: eu vă socotesc în prețul cel mai bun ce se poate luà lucrul mânilor d-voastră, și în schimb vă dau o parte bani iar o parte în cele trebuincioase pentru casă socotite pe jumătate ca în târg... Așà trebue să ne ajutăm și să ne înlesnim viața unii altora, încheiă Nichifor ca ușurat de povara unui gând pe care izbutise a-1 tălmăci în vorbe destul de potrivite.",
    "Mama Maria nu zise nimic, numai lo mâna lui Nichifor și o duse la frunte. învoiala erà făcută.",
    "Nichifor se ridică.",
    "— Credință în puterea lui Dumnezeu și nădejde în cele bune, — zise drept rămas bun. Vă las cu ale d-voastră și mă întorc la ale mele, — că nu suntem numai ai noștri și ceasul hotărâtor nu știm când ne așteaptă, să nu-1 scăpăm...",
    "Coborând din colțul de pădure, la cotitură Nichifor se opri și se mai întoarse odată; colea îl întâmpinase rândul trecut Anica, și-i spusese vorbele acelea cari îi scăldaseră inima în valuri așà de dulci și mângâioase: — „Nimeni nu s’a uitat la mine blând și nu mi-a vorbit așà ca unul singur demult atunci în pădure... Nimeni până atunci, și de atuncia nimeni...“",
    "Nichifor stete locului și se uită lung printre copacii pe unde ea pierise ca o arătare atunci, abia ce rostise vorbele aceste ce din cuvânt în cuvânt au rămas săpate și n'aveau să se mai șteargă nici odată din sufletul lui...",
    "I se părea numai, sau o umbră trecea și acum printre copaci?... Cineva par’că se ascundea îndărătul lor, se pitea, pândea?...",
    "Nichifor tresări și-și adună toată băgarea de seamă. Nicio clipă nu se gândi că puteà să fie ș'acum Anica. Inima i-ar fi spus-o numai decât. Altcineva erà.",
    "Copacul erà gros, și puteà adăposti un om ca să nu se vadă, îndărătul lui. Dar între Nichifor și copac erà soarele, și soarele zugrăvià pe jos, alături de umbra copacului umbra unui om... Cine putea să fie?",
    "O bănuială trecu prin mintea lui Nichifor, și ea trebui să se adeverească. Se îndreptă cu hotărâre spre copacul cu pricina.",
    "Acum, umbra omului se deslipi încet de umbra copacului, și tot depărtându-se iată se ivi și omul, întorcând spatele și mergând pe îndelete, ca unul ce ar fi umblat numai așà, în treaba lui și nici că i-ar trece prin gând că un altul l’ar fi luat la ochi și că venià în urma lui...",
    "Lui Nichifor nu-i fii greu să recunoască în omul măruntei și plin pe sluga și tovarășul lui Oanță. Stete o clipă la îndoială să-i strige pe nume, să-l oprească în loc și să-l cerceteze. Dar Buturugă trecea spre potecă așa de liniștit, cât ai fi zis că erà cu neputință să-l fi adus aci altceva decât întâmplarea și drumul lui.",
    "Totuși dar, aide să vedem încotro o s'apuce și ce-are să facă? își zise Nichifor ținând pasul la depărtare în urma lui.",
    "Când îl văzu intrând în pădure, Nichifor stete iar la îndoială. Să nu fie vre-o cursă? Își pipăi brâul; n’aveà la el nicio armă, nici un cuțit. Dar nici să se întoarcă nu-i venià.",
    "— Așteaptă, așteaptă! se gândi el. Se uită in jurul lui și zări la câtva vre-o câțiva pari; alese unul care i se păru mai vârtos și purtându-l în chip de băț, porni înainte pe urma lui Buturugă.",
    "Abia se afundă așa câțiva pași în pădure și un fâșiit îndărătul lui îl făcu să se întoarcă iar. — Aide, se gândi, o să mă ià la mijloc... să lom aminte. —Și se îndreptă întins spre locul de unde venià fâșiitura.",
    "Cărarea erà tocmai cât să treacă doi oameni alături. Văzând că n’o să poată înconjurà pe Nichifor, Oanță se arătă deodată, îndrăzneț. O clipă Nichifor își aruncă ochii îndărăt. Buturugă nu se mai vedeà.",
    "— N'au venit dar să sară asupra mea, — au venit numai să mă pândească, — își zise Nichifor isbind cu parul în pământ și urmându-și drumul drept spre Oanță.",
    "Acesta făcu doi pași, apoi stete locului rotind ochii mici și tăioși de sub sprâncenile încruntate când la Nichifor, când la ciomagul ce acesta purtă in mână.",
    "Păreà a zice :",
    "— Te temi de mine... Și crezi c’o să te aperi cu asta.. Sărace!",
    "Nichifor îi înfruntă privirea cu nepăsare și trecu pe lângă el aproape atingându-1. Oanță se dete nițel la o parte urmându-l cu privirea, și tocmai când tânărul erà la vre-o zece pași de dânsul, îi strigă deodată, cu glas puternic, jumătate batjocoritor, jumătate amenințător:",
    "— Noroc, logofete!",
    "Dar Nichifor se făcu că n’aude, or nu pricepe că lui îi sunau vorbele astea, și-și urmă drumul înainte.",
    "Numai în gând își zise :",
    "— Mai mult, poate, decât socoți tu."
  ],
  "19": [
    "— Nu așà mă, — uite ici la mine...",
    "Nichifor lo coasa din mânile nedibace ale băetanului și în câteva retezări arcuite și largi culcă ușor la pământ iarba înaltă, în șiruri paralele.",
    "— Așà e la început, zise apoi oprindu-se; mai dai cu vârful coasei și în pământ; dar trebue să te uiți numai bine cum s'o prinzi ș'apoi s’o porți așà drept și mereu la aceeași înălțime prin iarbă, fără să-ți mai pese, — cade ca ca dela sine... Așà am făcut și eu; m'am uitat bine cum se apucă, am dat de câtevî ori așà, ș’apoi peste câteva zile par’că de când lumea tot pe coasă îmi stase mâna... Ia mai încearcă și tu odată ici...",
    "Băetanul, strâns în sine și hotărât, apucă acum coasa tocmai ca Nichifor și o purtă cu mai multă încredere în sine și deci numai de cât cu mai multă isbândă.",
    "— Așà, așà, — îl bătu Nichifor pe umeri; să vezi ce mai cosaș are să iasă din tine...",
    "Și îl lăsă bucurându-se și el cum îl vedeà pe băetan acum, mândru și pătruns în sine de viitoarea desăvârșire, spre care năzuia, a acestui greu meșteșug.",
    "Mai departe, fânul cosit din zilele trecute trebuia întors la soare, să se usuce bine pe toate părțile; cel uscat se adună în căpițe, din cari mai târziu aveau să se clădească cu temeiu clăile bine călcate în picioare și îndesate... Erà aci' nutreț destul și pentru mai multe vite decât încăpeau acum grajdurile lui Nichifor; se și gândea el că nu trebuia să se oprească, până la o așa dreaptă măsură încât tot nutrețul acesta, fără să mai vândă ceva dintr’însul, să se prefacă în lapte, unt, brânză, mai ușor de desfăcut și cu mai bună dobândă. Așa omul trebue să năzuiască, în cât ceeace are la îndemână să prefacă, prin munca și iscusința lui, în produs cât mai desăvârșit. Are livada și lunca; ar putea să vândă rodul cu toptanul, să vie altul să-l culeagă, să-l cosească; dar poamele le culege el și fânul și-l cosește singur; ar putea să vândă primele și fânul, cum făcuse în anul întâiu; dar prunele le usucă în cuptoarele lui, prefăcându-le în marfă ce are mai bună căutare și nu e supusă așa curând stricăciunii, iar fânul îl ține pentru nutrețul vacilor.",
    "Așa erà aici. Mai jos, pe ogorul întins, porumbul erà răsărit bine, iar mai încolo, pe pământurile unde nu prea ieșiseră bine grânele anul trecut, acum se întindeau, stufoase și dese, cuibarele de cartofi cu florile lor albe împestrițând ici-colo verdele întunecat al frunzelor crețe.",
    "Iată un rod bun și îmbelșugat, care nu cere multă bătae de cap, nici nu e prea legat așa de nepotrivelile schimbăcioase ale vremii. Nu tocmai așa, firește, porumbul; el cere ceva mai multă îngrijire, — nu, nici el, vre-o muncă istovitoare ceva, dar totuși trebue păzit de năpădirea buruenilor rele sau de invârtoșirea pământului, care n’ar lăsà să ajungă destulă hrană la rădăcină și ar împedică creșterea și coacerea la vreme și deplină a știuleților.",
    "Nichifor se coborî să privească la munca femeilor tocmite la prășit. Nu prea erà încă mulțămit nici aici.",
    "— Iată cum trebue făcută treaba asta, — zise luând sapa din mâna unei femei.",
    "Apăsă bine cu piciorul, răsturnă glia și o îmbucătăți mărunt, strângând pământul în forma de cuibar la rădăcină.",
    "— Vezi așa; atunci ajunge bine umezeala și hrana la firele prin cari și planta asta își suge demâncarea ei, ca tot ce trăește și crește în lumea asta...",
    "Femeia duse mâna la gură zâmbind sfios.",
    "— Ce, și porumbul trăește?",
    "— Trăește și el, firește, în felul lui, trăește spre înlesnirea traiului altor ființe tot mai sus pe scara spre îngerii Domnului...",
    "Femeia se uită curioasă la Nichifor care zâmbea făcându-și o nevinovată plăcere din mirarea și nedumerirea cărora dădeau naștere în aceste suflete naive vorbele lui spuse jumătate în glumă, jumătate în serios.",
    "Și era cât ținea hotarul Scăenilor, un zor și o mișuială ca de albine. Satul, altădată pe vremea asta pustiu, era acuma, numai viață și mișcare. Prin livezi, pe ogoare, prin curți, prin ogrăzi, pretutindeni erau brațe cari roboteau și prefăceau vechea pustietate și părăginire într’o noo și întinsă grădină.",
    "Și de când oamenii stau mai mult p’acasă, între dânșii, par'că se mai potoliseră, se mai îmblânziseră și ei; nu mai erau atâtea certuri și bătăi, învrăjbiri și răzbunări ca atuncea.",
    "Numai domnu Ghiță Cârnelegea, cârciumarul, nu-și prea nimerise socoteala, când își închipuise că dac'o să rămână oameni mai mulți în sat o să-i meargă și lui treburile mai bine. Oamenii nu prea aveau vreme; era mult de făcut, mult de curățit, de desfundat și de prefăcut, și în zilele de lucru erau osteniți, iar Duminica abia o apucau să mai odihnească.",
    "Pilda are apoi iar mare trecere înaintea oamenilor și mai ales după cei mai de frunte și mai cuprinși lesne se ià în totdeauna mulțimea. La început, dintre bărbați, puțini mai ascultau, dimineața, alături de Nichifor, sfânta Leturghie. Dar apoi azi unul, mâine altul — biserica începea să se mai umple din Duminecă în Duminecă tot mai mult, și mai că ajunsese vremea să fie rău văzuți și rușinați acei cari lipseau.",
    "— E lucrul naibii cu oamenii ăștia, mai zicea din când în când părintele Șerban, umflându-i-se în piept inima de părere de bine când se gândea cum ieșea acuma cu darurile în biserica plină de lume, ca un adevărat păstor in mijlocul turmei întregi adunate, — pe când înainte slujia în silă, cu inima îndoită, aproape numai pereților... E lucru naibii, ce ușor intră stricăciunea în ei, dar cum, de altă parte nu e așa de greu nici să-i pui pe calea cea bună, numai să știi cum să-i iei..",
    "Și în mijlocul unei atât de întinse prefaceri și înviorări, par'că și domnul Nicolae lonescu mai prinsese nițică inimă și mai lăsase din „înaltul spirit reformator care pretindea o radicală prefacere a înseși bazelor societății” — mulțămindu-se deocamdată cu ceva mai puțin înalt dar mai temeinic, căci fără îndoială mai temeinică e și cea mai neânsemnată dintre faptele cu folos decât toate vorbele cele mai mari despre prefaceri pe de-antregul... Acest fel de judecată începuse acum a intră în capul „omului superior”, și deci până la reforma bazelor înseși, se bucura că izbutise, chiar peste așteptările sale, să deschiză școlarilor săi porțile misterelor cultivării zarzavatului cum și ale împletitului din paie și papură a o mulțime de lucruri, mai folositoare până una-alta decât toate „principiile egalitare ale unei juste repartiții economice”, anume: pălării, coșuri, panere, ghiozdane, rogojini și altele.",
    "O mulțămire sufletească, mai mică fără îndoială decât dacă ar fi asistat la însăși „marea revoluțiune sau evoluțiune condusă de corifeii noilor curente” — dar totuși îndestulătoare pentru a-i da un început de împlinire adevărată unor ambiții mai modeste.",
    "Mulțămirea sufletească, — mai mult chiar de cât mulțămirea mai deplină și tot mai din belșug a nevoilor legate de țărâna ce suntem și în care o să ne întoarcem, erà aceea care dădea imboldul întregei acestei prefaceri minunate și obștești. Întrecerea în bine, în muncă și destoinicie, — cum spusese Nichifor atunci, — aceasta erà pana mașinăriei ce punea în mișcare totul, ea făcuse să se deștepte și făcea să se desfășoare și să înflorească viața asta noo și până acum adormită.",
    "În mijlocul acestei reânvieri așà de depline și de strălucitoare, o singură pată, dar o pată întunecoasă și urâtă, mai vedea Nichifor; aceasta să se mai șteargă, — buruenile acestea omenești să mai fie plivite, scoase din rădăcină și aruncate departe de aci, — și atunci, dar numai atunci, grădina avea să fie curată și pe deplin îmbucurătoare ochilor și inimii.",
    "Tot la aceasta îi era gândul, de câte ori grija de ale gospodăriei, atât de întinse acum, îi dădea răgaz, și nu odată, dela câmp, aruncă ochii pe drum în sus să vadă dacă nu vine flăcăul Niță Marin Dinu să-i dea de știre despre ceeace îi pusese în vedere și îi legase de suflet.",
    "— Au căzut, se vede, oamenii mei la bănuială și se feresc, își zicea Nichifor; dar orce slăbiciune până în cele din urmă tot biruie și-și răzbună asupra omului slab... Prada ascunsă face cu ochiul tâlharului, îi chiamă mereu, și orcât s'ar păzi, tot o să se ducă odată, și ducându-se îi vom încrucișa și noi atunci căile lui...",
    "Era târziu când Nichifor cel din urmă părăsi câmpul și se îndreptă cu pași măsurați spre casă.",
    "De-acolo de unde dealurile încep să crească în zare, luna răsărise pe cer, întreagă, roșie, mare. Umbre lungi, întunecate, se întindeau în cuprinsul nedeslușit. Și omul ce înainta încet alăturea de ele, părea și el o umbră.",
    "În poartă, moș Gheorghe îl întâmpină:",
    "--Te întâlniși cu Niță?",
    "Nichifor tresări.",
    "— Nu știu ce-o fi având, că veni aci să’ntrebe de tine gâfâind, — de i-am zis: Ce-i cu tine, băete, s'a ’ntâmplat ceva p’acasă ? — N’a vrut să-mi spună nimic, — a luat-o prin fundul grădinii peste câmp, zicea să te ajungă mai de grabă.",
    "— Las'că știu eu ce e, taică, — grăi repede Nichifor; se întoarse și într'o clipă pieri din ochii bătrânului mirat.",
    "În capul uliții numai iacă și Niță Marin Dinu, furișându-se grăbit, cu ochii în toate părțile.",
    "— Sst... îl întâmpină Nichifor abia șoptind; îl văzuși? a plecat? încătrău?...",
    "Flăcăul duse mâna la inimă, respirând grăbit.",
    "— L'am văzut, — șopti înecându-se; pe sub suman... ducea ceva... ca o sapă... or târnăcop... A luat-o spre dealuri... pe cărarea dintre copaci... încolo...",
    "— Bine... Du-te acasă. Binișor și să nu uiți: n'ai văzut și nu știi nimic...",
    "Flăcăul ascultă ca de porunca unuia mai mare, ce se împlinește fără nicio întrebare și fără nicio tălmăcire.",
    "— Îi face cu ochiul prada, îl chiamă, nu mai are răbdare, — își zise Nichifor strecurându-se în partea ce-i arătase flăcăul.",
    "Cărarea asta o cunoștea Nichifor, cum pe degete cunoștea, cu zelul lui de cercetător, toate împrejurimile; ducea în inima pădurii, printr'un loc de unde apoi ceva mai încolo se făcea un luminiș împresurat într’o parte de niște bolovani mai cât niște stânci; de aci, pe unde arareori se mai abăteă om, dealul se urcă dintr'odată pieziș spre miază-noapte.",
    "Cu adurmecarea celui ce se cam pricepe să intre în sufletul altora, Nichifor își zise numaidecât că cu greu d’alde Oanță și Buturugă ar fi putut să aleagă prin împrejurimi un loc care să li se pară lor mai potrivit de ascunzătoare, decât ăsta. Printre atâția bolovani răsturnați unul peste altul era ușor să-ți alegi și să-ți însemni în minte unul prin preajma căruia, or pe sub care, să vâri în bună păstrare ceeace vrei să ascunzi; sau pe sub vreunul din copacii rari să sapi o groapă pe care anume numai tu s'o știi, prin locul acesta neumblat și unde cine știe câtă vreme de aci nainte nimeni n’aveà cum și de ce să-și facă încă de lucru...",
    "O sapă, un târnăcop, poate vre-o cazma, își ducea cu dânsul Buturugă... Firește. Acum totul era numai să fie pândit cu băgare de seamă până la locul anume al ascunzătorii; odată știut acesta, capcana erà gata, și de-aci încolo prinderea rămânea un joc de copil.",
    "Atâta erà acum de încredințat Nichifor că acela și nu altul trebuia să fie locul spre care se îndreptase Buturugă, încât nici n’o mai lo pe urma lui, ci găsi mai cu cale și mai cuminte să facă un înconjur prin altă parte, pe unde copacii erau mai deși, să urce coasta dealului și de-acolo s'o ià binișor, fără mai mult zgomot decât ar fi făcut fâșâitul vântului printre frunze, până de-asupra luminișului și a coastei stâncoase. De acolo, din umbră, aveà o vedere întinsă peste toată această parte a pădurii și nu putea Buturugă să mai scape ochilor lui, — afară numai dacă credința nu-1 înșelase pe Nichifor și mișelul n'o luase în altă parte."
  ],
  "20": [
    "Nichifor nu fusese însă singurul care prinsese urma lui Buturugă.",
    "Abia se făcuse Niță Marin Dinu nevăzut și abia Nichifor se înfundase în pădure, dinspre cârciuma satului se arătă o umbră înaltă, luând de asemenea drumul într'acoace.",
    "Moș Gheorghe erà încă la poartă, când umbra trecu pe dinaintea curții lor.— „Oanță!\" își șoptise el, și un fior îi trecu prin tot trupul.",
    "— Nu e lucru curat, mai adaogă el, când umbra se făcu nevăzută prin aceeaș parte pe unde o luase adiniaori și Nichifor.",
    "O clipă, moș Gheorghe stete la chibzuială cu sine însuși s’o ia pe urma lor; făcu chiar câțiva pași pe uliță în sus până la cotitură, dar Nichifor nu se mai vedea, iar Oanță o luase tot înainte și mergea mai repede decât s’ar fi putut ține moșul după el.",
    "Să scoale pe Ștefan să-l trimită?... Poate nu făcea bine și tăia peste cine știe ce socoteală a lui Nichifor... Apoi erà acesta om destul ca să știe ce face și dacă ar fi avut nevoie de vre-un ajutor, ar fi spus el.",
    "De altfel, Oanță se duceà acum întins, spre coliba lui Buturugă, și acolo nu se vedea nimic, nici o lumină, și nu părea a fi nici o mișcare, — N’are aface una cu alta, — își zise împă- căndu-și gândul moș Gheorghe; stăpânul își caută sluga, după obiceiu... Nichifor trebue să fie în altă parte cu Niță..",
    "Și se întoarse.",
    "În vremea asta, Oanță bătuse de geaba și la ușa și la fereastra colibei lui Buturugă.",
    "— A plecat iar, ticălosul, — își zise încruntat.",
    "Mai zgâlțâi odată cu furie ușa chemându-l răstit pe nume:",
    "— Măi Buturugă!",
    "Nici un răspuns, nici de astă dată.",
    "— A plecat, repetă scrâșnind.",
    "Și cași când acu l’ar fi văzut ieșind pe ușă și plecând, fără o clipă de îndoială o lo întocmai pe urma pe care cu un sfert de ceas înainte, după spusa flăcăului Niță Marin Dinu, apucase Buturugă.",
    "Încet, încet, pe dibuite, Nichifor urcă, oprindu-se mai în fiecare clipă, și trăgând cu urechea. Niciun zgomot, — numai șoapta vântului printre crengile pletoase ce se îndoiau și se înălțau fluturându-și frunzele în bătaia lunii... Să-i fi luat rău urma, cu adevărat? Să fi făcut greșit și zadarnic drumul acesta?...",
    "Ca un răspuns întocmai la această întrebare îi lovi deodată urechea un sgomot bine cunoscut, — acela pe care-1 face hârlejul isbindu-se de pietricelele dela fața gliei în care dă să pătrundă.",
    "— Ăsta-i chiar omul meu, își zise Nichifor săltându-i inima de părere de bine că dăduse cu socoteala tocmai așa cum trebuia să fie. — Și tot așa de încet și cu băgare de seamă cași până aci, își urmă drumul hotărât de mai nainte.",
    "— Aci e tocmai bine, își zise ajungând chiar deasupra stâncilor, și se opri în umbra nepă- trunsă a unui fag uriaș, cu trunchiul plecat înainte dela rădăcină, apoi înălțându-și coama stufoasă iar îndărăt.",
    "Jos, nu departe de mormanul de bolovani, în lumina slabă a lunii, se vedea umbra măruntă a lui Buturugă, sprijinit de sapă și uitându-se cu nehotărâre împrejur.",
    "— Ce-o fi așteptând? Nu-și mai aduce poate aminte locul, — își zise Nichifor în gând.",
    "Buturugă prinse sapa în mâna dreaptă, mai lovi odată cu necaz în pământ cu ea, în vreme ce mâna stângă și-o duse la ceafă cu gestul bine știut al omului în mare încurcătură.",
    "— N’am isprăvit nimic... nu știe, își zise Nichifor.",
    "Dar totuși nu se descurajă.",
    "— Dacă a venit el să caute aci, — își urmă dânsul gândul, — nu se poate altfel decât că tot p’aci trebue să fie ascunzătoarea. Și dacă el nu știe, știe celălalt, știe Oanță, care mereu e neliniștit atunci când nu găsește pe Buturugă în sat, și-și zice fără îndoială că mișelul umblă să afle ascunzătoarea și să-și facă singur partea din pradă... Oanță trebuie dar ținut în ochi; și mâine-poimâine când dânsul va veni aci, atunci apoi fără doar și poate vom aflà și noi ăștialalți ceeace vrem să știm...",
    "Mai că-i venià să plece acum, dacă nu l'ar fi ținut pe loc așà o mirare de a vedea totuși ce aveà să mai facă Buturugă, — dar mai ales temerea că orce sgomot puteà să atragă băgarea de seamă a omului de jos. Erà cu adevărat așà de aproape de el, și se făcuse o așà liniște și tăcere împrejur, încât nu erà nicidecum cuminte ca să facă, fără trebuință, nici cea mai mică mișcare.",
    "Acum Buturugă începu să numere copacii începând dela capătul bolovanilor în șir; așà i se păreà cel puțin lui Nichifor, căci îi luase pe rând și se oprià la fiecare câte puțin. La al șeaselea se opri și lovi iar cu hârlețul în pământ cași când ar fi vrut să se încredințeze dacă nu sună a gol înăuntru.",
    "Se învârti în jurul copacului, tot pipăind cu hârlețul pământul și încercând a da la o parte iarba; apoi acelaș înconjur și aceleași încercări făcu mai departe și la alții.",
    "Nu găsià, — nu găsià ce căuta; nu găsià urmă de săpătură de curând, pământ bătucit înadins sau acoperit cu crengi, or cu bucăți de pământ luat cu iarbă cu tot din altă parte și potrivit peste săpătură... Nici unul din semnele acestea, cari lui i-ar fi putut trăda locul ascunzătoarei.",
    "Se întoarse iar la bolovani, uitându-se lung. Scoase căciula din cap și-și trecu mâna prin păr cași când ar fi zis: — Cum o să steà cineva să răscolească prin tot mormanul acesta?...",
    "Deodată Nichifor, din nemișcat ce stă, încremeni cu totul. Dindărătul lui Buturugă o umbră se arătase, și acum se apropià încet furișându-se... O clipă încă, și fără veste un răcnet de groază tăia tăcerea adâncă a pădurii...",
    "Răcnetul îl scosese Buturugă simțind ca din senin o mână apucându-i brațul pe la spate. Din ascunzătoarea lui, Nichifor îl vedeà cum tremură și vedea în acelaș timp, în lumina lunii, sub umbra, pălăriei largi, mustățile zbârlite și fălcile încleștate ale lui Oanță.",
    "— Îmi închipuiam eu, mișelule, ce tot umbli și ce tot cauți tu, — scrâșni el zguduind cu putere brațul ce ținea încleștat în degetele lui de fier... Ce vrei, mă ?",
    "Și îl învârti odată drept în fața lui, de-i căzù lui Buturugă și hârlețul și căciula din mână.",
    "Ca revenit în fire prin această zguduitură, omul mărunțel și plin se înțepeni pe picioare în fața lui Oanță și ridică ochii obraznici la el.",
    "— Ce mă sperii așa, de credeam că-i necuratul? se rățoi la dânsul; că de tine știi că nu mi-e frică.",
    "— Nu ți-e frică, ai?... șueră Oanță printre fălcile încleștate: da’ dacă ți-oi pune mâinile în beregată și când nu-i mai sufla te-oi agăță colea de-un copac, — cine n’o să zică mâne că nu s’a spânzurat ticălosu de Buturugă Golanu?",
    "— Cine? Toată lumea care știe că numai Oanță Conțiliu ar putea avea vre-un folos de-acolo ca să se spânzure Buturugă Golanu...",
    "— Crezi că de frică, mă? așa crezi? De milă, mă, numai de milă... mi-e milă de tine, mă ticăcălosule; da-ți spun ce ți-am mai spus: să bagi de seamă, să nu mă scoți până p’acolo dintr’ale mele, că pe urmă nu-i mai fi aci să-ți pară rău, atâta-ți spun...",
    "— De ce-ai ascuns banii de mine, de ce nu-mi dai ce-i al meu? — apucă Buturugă iar vorba, dârz.",
    "— Mă, prostule, mă, — stai colea să-ți spun, — grăi Oanță mai potolit și lăsându-se pe un bolovan, pe când Buturugă continua a sta în picioare. Cum crezi tu, mă, că aș putea eu să las atâta bănet pe mânile tale? Apoi asta ar fi cași să mă dau cu manile legate, să chem lumea și să zic: uite, mă, banii ăluia, la mine sunt și la Buturugă, vedeți-i și înțelegeți acum... Tu nu știi mă să umbli cu banul, — te dai de gol, te îmbeți odată mai rău, și gata-i pozna...",
    "— De-aia ai desgropat banii de unde erau și i-ai ascuns în altă parte ?...",
    "— De-aia, vezi bine. Nu-ți dau ce-ți trebue? N’ai de mâncat și de băut destul? Nu te iau cu mine la schimbatul banilor în totdeauna și nu vezi tu ce-mi opresc eu mie și ce-ți dau ție?..",
    "— De unde știu eu că nu vii în ascuns de mine să iei din bani?... Ce? nu era destul că erà la tine cheia dela lădița de fier?... Da' vreau să știu și eu unde-i ascunsă, asta-i!",
    "— D’apoi de ce să mai știi atunci, dacă ș'așà zici că te-ai împăcat să fie cheia la mine?... Or crezi că sunt și eu ca prostu ăla de-a zis: dacă-i la mine cheia, las’ să ducă ăla lada?...",
    "— Nu știu eu... Când am adus-o amândoi aci, eram bun, să singur nu puteai s'o porți... Când am îngropat-o colo, la rădăcina copacului ăluia, iar n-ai zis nimic decât: „Știi ce, Buturugă, cheia nu putem s’o împărțim, trebue să rămână la mine, — dar iată unde-i lada și numai amândoi împreună avem să umblăm la ea...“ Apoi așà ți-ai ținut vorba? De ce să mă înșeli?",
    "— Ce să te înșel, mă, ce să te înșel? Tu trebue să te mulțumești cu ce-ți dau eu, mă. Tu ești un prost, mă, ș'un bețiv, și eu trebue să am grija ta să nu dai în gropi și să nu mă târăști și pe mine, — mintea mea cea proastă că te-am găsit tocmai pe tine să te iau părtaș la treabă... Nu m’am gândit atunci; mi-am zis numai că mai bun de așà ceva nu putea să fie altul decât un tâmpit și un îndobitocit ca tine... Nu m’am gândit că ce-mi venià întâiu la socoteală, tocmai aceea avea să fie mai pe urmă cusurul și beleaua cea mai mare... S’o fi luat mai bine dracu de treabă!...",
    "— Poți acu să zici ce vrei, prinse vorba iar Buturugă, în vreme ce Oanță se oprise plecând capul în pământ. Da' te știu eu bine, lasă, — faci așa pe pocăitu ca să-mi îmoi mie firea, să mă încânți și să-mi ungi iar ochii cu nimica toată... Da' nu merge, — ți-am mai spus că nu mai merge!",
    "Cesalt ridică iar capul drept, și privirea fulgerătoare ce aruncă asupra lui Buturugă îi dete dreptate acestuia. Numai când plecà ochii în jos, Oanță puteà să facă pe zmeritul și pocăitul; — cum ridică privirea, se vedea prea bine că totul nu era decât minciună și prefăcătorie; din fundul ochilor acelora nu vorbea suflet; era privirea aceea de fiară, din care niciodată nu se pot ceti decât doo lucruri: or părerea unei nepăsări desăvârșite, stinsă sub clipiri leneșe, or lucirea sinistră, înfiorătoare, a poftei de pradă și de sânge.",
    "— Scurtă vorbă, — grăi el reluându-și vorba aspră și poruncitoare; dela ladă să-ți iei gândul și p'aci să nu te mai prind... Măcar că-ți și pierzi vremea.. Spune mai bine ce vrei? Ai isprăvit banii? Să-ți mai dau... Dar un lucru să-ți mai spun: Dacă bei, bea acasă. Ia-ți rachiu cât vrei, închide-te și bea până nu mai poți, până-i vedea lumea învârtindu-se cu tine... Dar nu mai bea între oameni, că nu pot să mă țiu mereu de capul tău, și singur nu te pot lăsà la cârciumă pentru lumea toată...",
    "— Spune-mi măcar locul...",
    "— Nu fii prost, mă, ce-o să ai de-acolo? Și nu mai căuta degeaba... Am dus-o, mă, în altă parte...",
    "Buturugă râse prostește.",
    "— Hăha! păi atunci de ce-ai fi venit aci după mine?.. Ș’apoi lasă, nu știu eu? E grea și n'o poți tu târî așà departe... Tot p'aci trebue să fie...",
    "— Măi, ascultă; dacă nu-ți bagi mințile în cap, o pară chioară nu mai vezi dela mine... M'ai înțelesu-m'ai? Aide, ia mai bine astea ici, și șterge-o..",
    "Scoțând o pungă de piele din buzunar, Oanță alese doo piese de argint și le întinse lui Buturugă.",
    "Acesta se uită pieziș la ele.",
    "— Mai pune una, — zise însfârșit, cași deochiat la vederea banilor."
  ],
  "21": [
    "Nori grei se grămădeau împrejurul lunii; numai în dreptul ei mai rămăsese un petec mai resfirat prin care abia străbăteau razele tot mai stinse. Umbre mari treceau peste pădure, tot mai largi și mai dese.",
    "O izbucnire de vânt scutură deodată copacii împrejur și în aceiași clipă întunericul se făcu desăvârșit.",
    "— O să se deslănțuiască acu furtuna și o să mă pot strecurà de aci fără teamă d’a fi simțit, — își zise Nichifor, numai pe jumătate mulțămit de ceeace putuse aflà.",
    "De jos, câte o întorsătură a vântului îi mai aduceà numai frânturi de vorbe fără înțeles întreg.",
    "O lumină vie se făcu deodată, și la tremurarea ei de doo clipe Nichifor zări pe Buturugă plecându-se să-și ia căciula de jos, pe când Oanță tot mai stà încă în fața lui, cu mâinile în șolduri ca unul ce așteaptă ca celalt să plece întâiu.",
    "— Cum nu se gândește omul la toate și cum cea mai mică nesocotință poate să te dea de gol, — trecu prin gândul lui Nichifor; acu de se întâmplă să dea vre-unul din ei cu ochii încoace mă zărea și s’ar fi isprăvit cu mine... Și cât erà de ușor și aproape de mintea omului c'o să se pornească numai decât fulgere...",
    "Ploaia începu să răpăe pe frunze. — „Acu e vremea\", își zise Nichifor și se trase mai în sus în desiș.",
    "Rămase aci nehotărât, să plece el întâiu, or să aștepte să se depărteze ceilalți pe cari îi văzuse de-asemenea gata de plecare.",
    "— Hai mă, odată, — auzi zorind glasul lui Oanță.",
    "Un alt fulger lumină întinderea. Dela adăpost acum, Nichifor văzu pe Buturugă, cu hârlețul subsoară, luând calea îndărăt pe unde venise, spre cărarea din inima pădurii. Oanță tot mai stă încă pe loc.",
    "Nichifor îl auzi murmurând printre dinți cevà ca un blestem pe care-1 trimetea pe urma lui Buturugă.",
    "— Mai rămâi tu, mai rămâi și eu, — gândi Nichifor stând și el locului.",
    "Răpăiala dintâi se prefăcu acum într’o ploicică măruntă pe când fulgerile sclipeau tot mai din depărtare, cât abia și numai din când în când mai ajungea până aci câte un uruit înăbușit ca zgomotul unei căruțe trecând departe pe drum.",
    "— Nu vrea să fi venit de geaba, își zise Nichifor, firește! așa de aproape de comoară și să n'o mai vază odată, nici c’ar fi de închipuit; bun gând am avut să stau...",
    "Dar ce-i asta?... Acu pașii se aud urcând pe coastă; crengile uscate pârăe din când în când sub greutatea lor și a omului care nu se ferește, crezându-se aci mai sigur decât în casa lui chiar...",
    "Se apropie, vine spre dânsul...",
    "Nu. S’a oprit mai jos, — Nichifor dă cu socoteala că trebuia să fie tocmai sub fagul uriaș îndărătul căruia se adăpostise dânsul adineaorea... Se cutremură la gândul că ar fi putut să se găsească acolo, față'în față cu Oanță. Nu că s’ar fi temut, numai între ei doi, — dar n'ar fi vrut pentru mare lucru ca așa curând și astfel să se hotărască între dânșii.",
    "Din când în când, alăturea de fag, aproape de rădăcină, se zărea umbra capului lui Oanță înălțându-se, — că altceva nu putea să fie negreață aceea, abia deosebită prin întuneric numai de niște ochi negri ca ai lui Nichifor; și apoi iar se lăsă în jos.",
    "Erau mișcările unui om ce cu mare greutate tot ridică ceva de jos și dă la o parte.",
    "Apoi după vre-o zece ridicări și coborâri de astea, capul nu se mai ivi multă vreme. In loc, Nichifor deosebi acum ceva ca scârțâitul unui capac de fier ruginit ce se ridică. Se așteptase acù la asta cu atâta încredințare, încât inima nici nu-i bătu mai repede la această descoperire.",
    "Și cu toate astea, era cea mai însemnată, erà cea cu adevărat hotărâtoare din câte făcuse până în ceasul acela. Numai acuma putea să zică cum că îi avea însfârșit în mână pe ucigașii lui Ene Surugiu.",
    "Aci, va să zică, târâse Oanță lădița de fier, ca s’o ascundă de încercările lacome ale lui Buturugă. O târâse în sus, cine știe cu câtă greutate, dar tocmai pentru că lui Buturugă să nu-i dea în gând să o caute încoace, ci mai de grabă tot mai jos. Aci, la rădăcina fagului cu trunchiu plecat înainte, și sub care numai decât începeau apoi bolovanii grămădiți unii peste alții și ascunși aci mai peste tot sub un înveliș de mușchiu des și gros. Zece-doisprezece bolovani mari de aceștia dați la oparte cu grijă, să nu se ia mușchiul de pe ei, — și acolo era lădița, — acolo era dovada faptei înfiorătoare pe care un altul o ispășia în locul celor ce tot se mai înfruptau încă din rodul ei sângeros...",
    "Nichifor stete martor mut și nemișcat până ce Oanță încuià lada la loc și puse cu îngrijire bolovanii peste bolovani la fel cum fuseseră... Toată munca ținuse vre-o jumătate de ceas, dar Nichifor ar fi stat acolo și noaptea întreagă nemișcat, cu prețul celor ce văzuse.",
    "Ploaia urma, cu opriri și răsfirări scurte a norilor de pe cer, ș’apoi iar cu răpăeli întețite.",
    "Nichifor întinse urechea și-și adună toată băgarea de seamă să asculte și să se încredințeze dacă Oanță plecase, or tot mai sta.",
    "— Numai aci firește că n'o fi având de gând să doarmă, — își zise el cutremurându-se ușor la simțirea umezelei ce începea să-l pătrundă la piele.",
    "Mai stete așa, ca o jumătate de ceas; când zgomotul vântului și al ploii se mai liniștea câte puțin, ascultă... Nu se mai auzià nimic. Totuși, Nichifor nu socoti cuminte lucru să se coboare acum la ascunzătoare. Acolo era, o știa — și atâta îi ajungea deocamdată.",
    "Se folosi de cea dintâiu întețire mai zgomotoasă a furtunii, ca s'o ia binișor, cu acelaș înconjur ce făcuse și la venire, printre copaci, spre drumul de țară.",
    "La marginea pădurii se mai opri odată. Încolo, departe, în colțul cela singuratic de sus, era ascunsă printre arbori căsuța albă și curată, în care acuma fără îndoială ea dormea somnul sufletelor curate, adânc și liniștit chiar și atunci când au fost cu cruzime chinuite.",
    "Dormi, scump suflet, — dormi și visează viitorul senin și blând, răscumpărător a toate. Dormi, căci este, și va mai fi încă, cine să vegheze, în locul tău, la reclădirea păcii tale sufletești până în adânc turburate de oameni haini și cărora cu nimic nu le-ați greșit, nici tu nici ai tăi. Dormi, căci pornită e pe calea cea bună împlinirea răsplătirii, a îndreptării, a răscumpărării tuturor celor atâta vreme îndurate în chinuri și lacrămi amare...",
    "Prin ploaia măruntă, Nichifor o lo cu pași grăbiți spre casă. Ulița era pustie și întunecoasă — numai câte un potolit lătrat de câine turbura din când în când pacea aceasta întinsă peste toate.",
    "Când intră în curte, câinele îi sări înainte gudurându-se din tot trupul stufos și chiăunând încet. In prag, pe prispă, îl aștepta moș Gheorghe tot mai neliniștit, cu cât vremea trecea și întunericul creștea, învăluind cine știe ce taine în sânul lui.",
    "— Tu ești?",
    "Întrebarea era de prisos. Dar îi venise la loc inima bătrânului și trebuia să zică ceva.",
    "— Eu sunt, taică, — răspunse vioiu Nichifor scuturându-se de apă. Și agățând sumanul și pălăria afară în tindă, intră în casă și începu să se desbrace pe întuneric.",
    "— Eu sunt, mai zise șoptind lui moș Gheorghe care intrase după dânsul în odae, — și am făcut poate cea mai bună ispravă de doi ani încoace... Lasă, o să vezi dumneata nu peste mult... Noapte bună, acu."
  ],
  "22": [
    "Multă vreme Nichifor nu putu să închidă ochii, muncit de grija celor ce avea să facă acum.",
    "Descoperirea ascunzătoarei nu era totul, — iată despre ce începea să-și dea seama, la o judecare și o cumpănire mai rece și mai liniștită a lucrurilor.",
    "Nesurprinși cu martori chiar la fața locului, tâlharii se puteau prea bine apără, — și vina putea astfel să cadă tot asupra lui Stan, care tot atât de bine putea să fi ales, el, acea ascunzătoare; și chiar surprinși acolo la ea, — ceeace firește că nu era de loc ușor lucru, — tot mai aveau o scăpare: au dat peste ea din întâmplare, și vina lor e numai că n'au spus...",
    "Toate astea, toată această descoperire, numai așa putea să aibă vre-un preț, dacă vre-unul din vinovați s’ar fi încurcat în apărare, ar fi spus altcevà sau mai mult decât ce erà tocmai de lipsă, ceeace erà tot una, — și acesta nu puteà să fie decât Buturugă. Pentru asta, oamenii aceștia trebuiau despărțiți, trebuiau învrăjbiți... Da, dar cum?",
    "Chiar faptul schimbării banilor de aur la ovreiul Nathan Strohbas putea să intre deplin în felul de apărare ce fără îndoială și-ar fi ales acești oameni. Ovreiul, nici vorbă că n'aveà cum și pentru ce să știe cevà de omor; el — își închipuia Nichifor — erà mulțămit să câștige cât mai mult la schimb, bănuind, firește, isvorul necurat al banilor, dar nefiindu-i de nici un folos, ba chiar temându-se, ca de un lucru primejdios pentru el, de a afla cevà mai de aproape asupra chiar a acestui isvor. Toate astea erau în firea lucrurilor și a oamenilor.",
    "Ce erà dar de făcut? O lumină, un gând bun de sus trebuia aci.",
    "Nichifor nu se îndoia că avea să-i vină; erà numai nerăbdător; dar neliniștit, în chiar sufletul lui, nu erà.",
    "Își zicea că poate totuși prea se grăbise să plece din pădure, înainte de a căuta să se încredințeze, în urma lui Oanță, despre locul chiar unde se află lădița de fier, s'o vadă, or mai bine s’o pipăe și el... Mai potrivit ceas pentru aceasta nici c'ar fi fost altul, decât chiar atunci după depărtarea lui Oanță, — căci altădată mai putea el fi tot așa de încredințat că n'aveà să se întâlnească poate, la un gând, împreună acolo?... Or cum, trebuia să se întoarcă cât de curând, chiar noaptea următoare, căci să mai aștepte până să mai plece iar Oanță și cu Buturugă din sat, cine știe cât ar mai fi trebuit.",
    "— Eu să merg înainte așa, după mintea mea, ș'apoi Dumnezeu îmi va povățui tot cași până acuma pașii, îmi va arăta și-mi va luminà calea până în capăt.",
    "Cu acest gând împăcat în sine, Nichifor adormi.",
    "— Așà voiu face, își zise el a doua zi seara, cam tot pe vremea aceea când se întâmplase, în ziua trecută, întreita întâlnire din pădure. — Să mă încredințez întocmai și fără greș de locul unde se află, și cumcă cu adevărat se află, dovada tâlhăriei. Apoi, fără altă așteptare, măcar și cele aflate, cele câte știu, să le împărtășesc judecătorului or procurorului dela oraș, să chib- zuiască și el, care e, firește, mai priceput în de-astea, dacă pe temeiul lor s’ar putea începe ceva, și dacă ar putea fi nădejde ca cu dibăcia lui să facă să iasă la iveală, și dintr'atâta, vina și mărturisirea.",
    "Pățaniile, or mai bine temerile din noaptea trecută îl făcură însă de astădată mai prevăzător. Din fundul unei lăzi, unde-și aruncase „armele\" de cari nu mai credea să mai aibă vre-odată nevoie, scoase revolverul, îl desfăcu, puse cartușele la o parte, îl curăți, apoi îl încercă să vadă dacă mai merge. Mergea de minune, întâmplarea îl ferise de rugină. Vârî cartușele la loc in armă și o ascunse în brâu.",
    "Moș Gheorghe n’aveà obiceiu să întrebe, el se ținea de firea românului care se mulțămește mai mult cu ceeace poate vedea și-și poate însemnà el singur. De astădată însă par'că totuși îi venià pe limbă o întrebare: — „Iar te duci?\" — când văzu pe Nichifor, cu pălăria trasă pe ochi, îndreptându-se spre portiță.",
    "Dar tot își ținu întrebarea și nu-i dete drumul. — „Lasă, își zisese în gând drept răspuns ce tot el singur își da întrebării; — știe el ce face”.",
    "Nori subțirei acoperiau și de astădată cerul mai peste tot, dar nu mai ploo.",
    "— Să țină tot așà până la răsăritul soarelui, e bine pentru fân, numai de n’ar mai ploua iar, — se gândi Nichifor în liniștea sufletească în care-l lăsă întreprinderea spre care pornise.",
    "Ca de obiceiu, ulița erà pustie, — iar lumini pe la case acu vara nici nu se mai aprindeau. Nichifor nu se grăbià. În marginea pădurii se opri ca în totdeauna să se uite îndărăt și împrejur, dacă cineva nu-l pândià sau nu-l zărise din întâmplare.",
    "Și iar îi izbi mintea și-i umplu inima gândul la colțul acela de pădure, depărtat și singuratic, ce adăpostià doo suflete în cari vorba lui, și numai dânsa, aprinsese flacăra unei speranțe ce in toată clipa acum tremură și licărià ea singură în noaptea chinului cumplit de până atuncea... Și oare numai această flacără o aprinsese?...",
    "Nu se grăbià Nichifor, — de ce să se grăbească ? Noaptea erà încă întreagă înaintea lui, cinci ori șease ceasuri, — și erà pace și singurătate, amurg și liniște pretutindeni...",
    "Liniște erà, firește, căci doar nu erau să se deà de gol cu vre-un sgomot or vre-o mișcare nesocotită cei doi cari mai în fiecare zi, dela o vreme încoace, își cam făceau, spre seară, câte un ceas-doo de lucru prin preajma rariștei de fag din jurul căsuței lui Stan Oprea Ocnașii... Liniște și tăcere, căci orcât de ager ar fi fost auzul Iui Nichifor, tot nu putea să ajungă până la urechea lui șoapta ce, la vederea lui apropiindu-se și trecând pe sub coastă, unul din cei doi, cel mai înalt, strecură la urechea celui mai mărunțel: — „Nu ți-am spus?“...",
    "Și deodată cele doo umbre se deslipiră una de alta, și pe când una rămânea locului, strâns adăpostită îndărătul copacului gros, cealaltă se pierdu într'un cerc larg în jos și pe la spatele omului ce începuse să urce.",
    "În locul unde nu de mult prinsese pe Buturugă la pândă, Nichifor se opri. O simțire ciudată, ceva ca o bănuială nedeslușită, îl coprinse. Își reamintià scena de atunci, — cum omul mărunțel și grăsuliu o luase, ca unul ce nici habar n’ar fi avut, înspre pădure și cum apoi el, Ni- chifor, la întoarcere se întâlnise ochi în ochi cu Oanță. Și-i răsunară iar în urechi vorbele batjocoritoare: „Noroc, logofete!”...",
    "Oamenii aceștia îl zăriseră atunci intrând în casa lui Stan, — aceeași oameni cari îl surprinseseră și mai de mult ieșind din prăvălia ovreiului. Fără îndoială că în mintea lor se făcuse o legătură între aceste doo fapte și crescuse tot mai mult bănuiala că el, Nichifor, umblă după adevărații ucigași ai lui Ene Surugiu, umblă să scape dela ocnă pe Stan Oprea Păduraru...",
    "Erà un om primejdios, singurul om primejdios pentru dânșii, Nichifor Pădureanu... Iar de un om primejdios cauți să te scapi, cu un preț sau cu altul, — cu preț de altă vărsare de sânge chiar, atunci când primejdia ce-ți vine din partea lui îți amenință însăși viața ta...",
    "Nichifor își pipăi brâul și simțind arma acolo se lăudă de gândul ce avusese ca s'o ià cu dânsul.",
    "Venind încoace, el nu avusese niciun scop, nici o țintă anumită. N'aveà nici decum să turbure fără nicio trebuință somnul femeilor acestora. Venise adus numai de o pornire, de un dor ce ne dă brânci așà uneori să mergem să mai zărim un colț măcar dintr'o priveliște ce ne-a încântat odată sufletul și are puterea să ni-l încânte iar, de câteori o revedem.",
    "Acum însă, că erà aci, se întrebă de ce venise, și dacă n’ar fi fost mai cu rânduială să-și fi văzut de drumul lui, fără să mai piardă din vreme. Dete să se întoarcă, — dar simțirea de adineaori îl coprinse iar, și iar par'că revedea scena cu Buturugă ascuns îndărătul copacului. Ceva îl îndemnă într’acolo,—poate numai un gând așà de a-și da seama cum stătuse el atunci acolo la pândă și ce fel îl descoperise dânsul...",
    "Făcu câțiva pași spre copac, și de odată simți un fior străbătându-l din creștet până în tălpi... Ceva se mișca și acum îndărătul copacului...",
    "Fiorul erà numai urmarea surprinderei, a neașteptării acestei amenințări ce erà pentru dânsul în mișcarea aceea, și care îi sguduise fără veste, dintr’odată, băgarea de seamă și pregătirea de împotrivire. Dar în clipa următoare încrederea în sine i se deșteptă întreagă, și în bărbăția-i viguroasă simțià chiar un fel de aspră plăcere de a putea înfruntă o primejdie mare, o primejdie adevărată.",
    "Trei pași hotărâți, — și iată-1 răsărind ca din pământ în fața lui Buturugă înlemnit locului de spaimă.",
    "Nici urmă de îndoială n'aveà Nichifor. că omul mititel sgulit acolo după copac nu putea să fie altul decât Buturugă.",
    "— Ne 'ntâlnirăm iar, cum văd, și tot în locul acesta, grăi el rar și ținându-1 din ochi. Odată însă treacă-meargă, dar de doo ori e prea mult... Unde ți-e tovarășul... stăpânul?...",
    "Buturugă nu răspunse, dar întoarse și el capul odată în dreapta, apoi în stânga, cași când și-ar fi pus aceeași întrebare.",
    "— Ține-te, că viu! se auzi o voce șuerată dela spate.",
    "În aceeași clipă Nichifor făcu doi pași înainte, apoi se întoarse astfel ca să aibă pe amândoi cei doi oameni în fața sa.",
    "— Sai pe el! La gât mă, cum ți-am spus...",
    "De spaimă, Buturugă uitase lovitura, măcar că Oanță i-o deslușise în deajuns: apucă omul bine de încheietura cămeșii la gât, și-i apeși cât poți pumnul în beregată, uite-așà: — Și Oanță îl prinse de câteva ori de mai îi ieșiseră omului ochii din cap. — „Să nu-ți pese că dă el cu pumnul or cu palma, că n’o să dea mult, ș'apoi acolo sunt și eu“...",
    "Acolo erà Oanță cu adevărat, dar numai învățătura putuse să i-o dea lui Buturugă, nu și curajul. Mișelul tremura din tot trupul și nu îndrăznia să facă un pas.",
    "— Sai pe el! scrâșni încă odată Oanță, or te răpun întâiu pe tine...",
    "Dar n’apucă Buturugă să facă o mișcare spre Nichifor, numai ce se rostogoli ca un buștean repezit de vale, încurcându-se tocmai la zece pași, în picioarele lui Oanță.",
    "— Ho, mă! Ce-ai cu omu, mă? grăi acesta mai potolit, văzând cum se întorsese treaba.",
    "Dar Buturugă, îndârjit acu, se ridică și arătând pumnul dete să se repează din nou spre Nichifor.",
    "— Aține-te, că nu-l mai las! — strigă el, pe când Oanță scotea din sân o funie încolăcită, și o învârti în mâna dreaptă.",
    "Erà felul de „sinucidere\" cu care înfricoșase pe Buturugă în pădure și pe care îl pregătià acum pentru Nichifor, veneticul fără rost și fără urmă cunoscută...",
    "Nichifor se gândi că venise rândul revolverului. Cu doi, orcum, lupta nu era sigură, ș'apoi unul din ei putea să aibă vre-un cuțit la dânsul. În furie, nu s'ar mai fi gândit poate.",
    "Cu ochii mereu la Buturugă, care numai doi pași făcuse mai repezi, iar acu se târî ca o pisică, scoase arma dela brâu, o îndreptă pe deasupra capetelor celor doi tâlhari și trase.",
    "Un trăznet de-ar fi căzut acu n'ar fi putut să aibă urmarea pe care o avu pocnitura aceasta neașteptată, repetată prelung de ecoul pădurii.",
    "— Fugi, că ne omoară, — atâta putu să îngâne Buturugă, și în clipa următoare se și făcu nevăzut.",
    "Oanță rămase locului ca împietrit în fața acestei întorsături cu care încă și mai puțin dânsul nu socotise. Știa, ce-i drept, deși mai mult din auzite, ce erà un revolver, cu șase or cu doosprezece focuri, — dar ca un om din sat dela Scăeni să aibă o asemenea sculă, mai de grabă s’ar fi gândit la moarte.",
    "— Am pățit-o, — murmură dânsul lăsând funia din mână, dar totuși ținându-se dârz în fața amenințării la al cărei bun plac se simția dat jertfă în clipa aceasta...",
    "Văzând, totuși, că Nichifor nu făcea nici o mișcare spre dânsul, și că lăsase în jos arma, o lo incetinel în jos și pieri și el îndată pe urma lui Buturugă.",
    "Nichifor rămase uitându-se neclintit în urma lor.",
    "— Vezi, cum se întorc uneori lucrurile în lumea asta, — își zise el ridicând iar revolverul în dreptul ochilor; arma aceasta, era hotărâtă ca să-mi curme mie firul zilelor; și iată acum, tocmai dimpotrivă că-mi scapă viața...",
    "Făcu câțiva pași în jos și se împedică în funia scăpată de Oanță. O ridică și o puse în sân: — „O fi bună la ceva și asta...”.",
    "Dar ce este sgomotul acesta de pași grăbiți pe cărare și umbra care se apropie venind zorită în coace? Nu mai este o umbră de bărbat, este o umbră de femeie...",
    "Nichifor se miră că nu se gândise numai decât la asta. În tot cuprinsul, doar la căsuța lui Stan Păduraru să se fi auzit mai deslușit împușcătura, — și acum, firește, iată că Anica venia să vadă ce este.",
    "— Aci, aci, grăi el cu glasul limpede, ca Anica să nu mai stea la îndoială.",
    "Anica nu putea să grăiască de spaimă.",
    "— Ce-a fost aci?... îngână ea sosind însfârșit și ținându-și sânul stâng cu amândoo mânile.",
    "— Ia mai nimica, — căută Nichifor s’o liniștească în chip glumeț, — niște dihori dau târcoale pe aci și am tras după dânșii...",
    "— Niște dihori... dau eu, mi se pare, bine cu socoteala cari, — grăi fata tot încă speriată. Au fost ei, spune drept, nu-i așa?",
    "Nichifor tăcu.",
    "— Au fost ei, — am înțeles... Veniau poate să ne omoare pe noi. Da’ de ce, Doamne? ce le mai stricăm noi acuma?... Ce le mai stăm în cale?...",
    "— Ceeace spui aci, Anico, e un lucru negândit, o sperietură dintre acelea ce in miez de noapte ni se pare nu se poate mai de crezut, mai aproape de mintea omului, — dar de care apoi râdem ca de-o copilărie când ne deșteptăm dimineața. Nu cu dumneavoastră, firește, mai pot avea ceva oamenii ăștia... Dar au cu mine...",
    "— Cu dumneata...",
    "„E tot atâta”, — erà să adaoge Anica, dar se opri.",
    "— Da, cu mine. Au mirosit că le-am luat urma și caut să-i strâng de aproape... Și dau și ei să se apere, — de, ce poate fi mai firesc?...",
    "„Între mine și între ei, vezi, — urmă Nichifor luând pe nesimțite mâna Anichii, — este pornită fără iertare lupta pe viață și pe moarte... îi răpim, sau mă răpun... Și iată că trebue să mă grăbesc să le iau înainte, căci altfel văzuși că din partea lor ei nu prea stau mult pe gânduri, și nici nu-și țin mânile în sân...",
    "O întrebare însă, — o întrebare fricoasă și duioasă tot de odată, — mai umblă acum prin mintea Anichii... Îl pândiseră și săriseră asupra lui aci, — tocmai aci... De ce tocmai aci? Ce-l adusese pe Nichifor aci... tocmai aci?...",
    "Ar fi întrebat, și nu cuteză... O! n'ar fi cutezat pentru toată lumea... Să afle el, că dânsa poate să creadă... Și dacă nu era așà? dacă Nichifor ar fi râs de ea ca de un copil și i-ar fi răspuns: „Uite ce căutam: mă duceam încolo” or „veneam de dincolo”... Ar fi intrat în pământ de rușine...",
    "Dar tăcerea fetei și plecarea ochilor în pământ îi grăia și lui Nichifor, și-i tălmăcia așa de lămurit tocmai aceea la ce se gândia dânsa... Da, ea trebuia să se întrebe acum: dar cum se întâmplase Nichifor tocmai aci, la ceasul acesta, rătăcitor prin preajma casei noastre?...",
    "Intr'o pornire pătimașă, o cuprinse cu brațul stâng, pe când în dreapta îi ținea mereu strânsă mâna — „Da, așa e întocmai cum gândești acum, — da, venisem încoace adus de dorul și de dragostea pentru tine, pentru sufletul tău mândru și curat, pentru lumina dulce a ochilor cari m’au fermecat și m’au robit de-atunci și pentru totdeauna”...",
    "Încet fata se desfăcu din brațele lui Nichifor. Fața-i era albă ca varul și buzele îi tremurau când șopti, cu glasul abia îngânat:",
    "— Lasă... lasă... Nu sunt eu pentru dumneata...",
    "— Dar o să fii, — luminoasă arătare în drumul vieții mele, — o să fii, repetă tânărul cu înflăcărare, pe când Anica se depărta, ca în vis, spre căsuța albă ascunsă între copacii din colțul de pădure."
  ],
  "23": [
    "— Acuma are să fie lucrul naibii, — zise părintele Șerban când Nichifor îi destăinui cele ce descoperise, cum și hotărârea lui de a da lucrurile fără altă intârziere, în sama și pe mâna procurorului; — apoi firește că o să mă duc și eu la oraș, poate o să fie nevoe să mă cheme, să mă întrebe și pe mine de câte știu... Ba mai e vorbă! negreșit că o să fie nevoe.",
    "Nichifor păru cam îngrijat. Părintele îl înțelese.",
    "— Te temi să nu fie prea bătător la ochi pentru ăia. Apoi tocmai din potrivă: mai curând ar fi dacă te-ai duce singur... Așa o să spunem că vii cu mine să-mi arăți de unde să iau și eu unele dintr'acelea ce'ai dumneata la gospodăria dumitale... O să-i tălmăcesc eu așa preotesii mele ca să mai audă ș’o vecină, — ș’apoi las dacă peste un ceas n'o fi plin satul...",
    "Cu adevărat, când Nichifor porni dis de dimineață cu căruța cu părintele Șerban, mai toți din sat știau că părintele avea de gând să încerce și el cu uneltele alea noo de scos untul din lapte și că plecă, povățuit de Nichifor, să-și aducă de probă, dela oraș.",
    "La han, Nichifor abia voi să îmbuce ceva; îi erà de grabă să deà ochi cu procurorul. Tâmplele-i ardeau și inima îi svâcneà cu neastâmpăr: ceasul hotărâtor erà aci.",
    "—Sfinția ta, părinte, rămâi aci; așa cred că peste un ceas-doo am să viu să te chem, cum bine te-ai gândit, pentru mai aproape deslușire și mărturie...",
    "A trecut un ceas, au trecut doo, au trecut și trei, — Nichifor nu mai venea.",
    "— Da’ mult îl mai descoase, — își zise în gând părintele Șerban. — Și, sătul de-atâta așteptare, porni în calea pe care-1 așteptă să se întoarcă.",
    "Și cum mergea așa, fără să se grăbească, de-alungul pieții deodată un glas cunoscut îi izbi urechea... Erà chiar glasul lui Nichifor și s’auzea venind din prăvălia pe lângă care părintele chiar trecu.",
    "— Nu vrei de bunăvoe? Îi vrea atunci altfel! — ziceă Nichifor îndârjit.",
    "Și cum părintele se întoarse, se găsi față în față cu el.",
    "Îndărătul geamului dela ușa prăvăliei, deasupra tăbliței de tinichea cu numele tras ca cu degetul: Nathan Strohbas, se arătară ochii bulbucați, enormi sub sticlele ochelarilor deasupra nasului coroiat, și fața întreagă împresurată în părul stufos în nerânduială părea a zice, într'un rânjet plin de dispreț și de ironie: „Cum ești tu așa un goi prost să crezi că mă sperii pe mine”...",
    "Nichifor erà galben de mânie, tremură, — și la întrebarea din ochi a părintelui făcu numai un semn că are să-i deslușească îndată toate, apoi porni alăturea cu dânsul spre han.",
    "— Teamă-mi este că totuși ne-am pripit, și mai mult am strâmbat lucrurile în loc să le punem pe calea cea bună, — grăi Nichifor adânc mâhnit în sufletul său, când se așeză la cea mai deaproape masă a birtului, pustiu la ceasul acesta, în fața părintelui Șerban.",
    "Văzându-l așa abătut, părintele nici nu-i mai zise vre-o vorbă, ci urmă numai a se uità întrebător la dânsul.",
    "„— Un ceas, poate și mai bine, am așteptat până să mă cheme domnu procuror, după scrisorica pe care i-am trimes-o înăuntru cu un aprod, și pe care scriam: „Cu privire la un omor cu tâlhărie săvârșit acu patru ani la Scăeni, un om din sat dorește să vorbească domnului procuror”.",
    "„Când am intrat, domnu procuror întâiu nici n’a ridicat ochii la mine. Stătea plecat peste niște hârtii pe cari le răsfoia și le cerceta cu multă băgare de seamă. Am așteptat așà încă un ceas în picioare, până să-și arate spre mine fața smeadă, cu puțintică mustață neagră; ochii nu-i puteam vedeà de sub ochelarii negri, așa că nici nu știam bine, se uită la mine, or la ceasul din părete.",
    "„Într'un noroc, începui, — și el mă lăsă să vorbesc până în capăt, neclintit, par’că fără să clipească. l-am spus tot: bănuiala dintru început a oamenilor, cum i-am auzit pe ăia vorbind în moara părăsită, cum i-am zărit schimbând bani de aur la ovreiul din piață, cum i-am pândit la ascunzătoarea banilor, — tot. Când am isprăvit, nu știu cum, mi s’a părut și mie că spusesem prea puțin; cum îmi făcusem eu înainte în mintea mea povestirea par’că erà mai altfel, așà de te-ar fi încredințat mai limpede ca lumina soarelui... Dar acu, nu știu, poate unde procurorii aștepta înainte cași când ar fi zis: „atâta tot?”... începui s’o mai iau de pe ici de pe colo unde-mi părea că poate n’am lămurit-o bine.",
    "„Domnu procuror îmi tăiă vorba.",
    "„— Bine, astea le-ai mai spus, — zice. — Dar uite, eu tocmai citii încă odată tot procesul ăsta cu omorul din Scăeni, — îl știu altfel bine, că eu eram procuror și atunci, — și văd, din contra, că vinovăția lui Stan Oprea Păduraru e nu se poate mai bine dovedită și stabilită, nu numai după presumpțiuni, dar și cu martori, cu tot; lipsește, ce e drept, mărturisirea vinovatului, dar dacă s’ar osândi numai cei cari mărturisesc...",
    "„Par’că m’ar fi lovit cu ceva în cap. — „Dar, zic eu începând să-mi tremure glasul, tot ceeace vă spusei eu...",
    "„— Ei, dragu meu, — zice, — dac' ar fi să ascultăm noi de tot felul de istorii de astea, apoi tot cu procesele vechi ar trebui să ne facem de lucru și niciodată n'am mai ajunge la cele noi... Știi d-ta câte reclamagii și tot felul de destăinuiri de astea primesc eu?... Vrei să-ți arăt aci câteva teancuri, și iscălite și neiscălite?... Dacă ai stà să-i crezi pe ăi de stau la ocnă sau la pușcărie, apoi tot al doilea e nevinovat, — iar dacă ai stà să te iei după ai lor, neveste, copii, rude, apoi niciunul n'ar fi cu dreptate să-și sufere pedeapsa... Eu te-am ascultat pe d-ta, cum văzuși, cu toată băgarea de seamă, dar crede-mă, mă pricep eu la de-astea, ceeace spui d-ta e o poveste...",
    "„Îmi venià să sar în sus.",
    "— Nu vreau să zic că nu ești de bună credință, se grăbi el să mă mulcomească, — dar așa ni se pare, când ne-am pus în gând să ne apărăm, să ne scăpăm, o rudă, un prieten... Ce vorbesc oamenii, n'are aface, ei vorbesc în totdeauna de toate și în toate felurile; ce ai auzit d-ta în moara părăsită cine știe ce altă ceartă și poate chiar între alți oameni, o fi fost; că ai văzut pe doi inși schimbând bani de aur, și asta poate să fi fost numai o părere, ș'apoi lucrul nu dovedește încă nimic, — bani de aur poate aveà orcine; în pădure zici că i-ai pândit... nici asta nu pare a arătà mare lucru; spui că era noapte... Ai văzut chiar lada de fier de care vorbești; ai pus mâna pe ea, ai pipăit-o?...",
    "„Nu puteam să mint. — Nu, zic, ce e dreptul nici n’am văzut-o nici n’am pipăit-o... Dar...",
    "„— Apoi vezi! îmi tăia el vorba plin de bucurie de par'că ar fi fost pricina lui chiar... Apoi vezi!...  Du-te acasă, omule, și vezi-ți de treabă dacă n'ai altceva de spus; pe basme de astea no să miști dumneata toată judecata din țâțâni... Uite ici, — și bătu cu mâna în teancul de hârtii, — aicea e procesul încheiat în toată regula și după toată deplina dreptate... Aicea nu mai e nimic de zis... Cel mult poate, — asta o zicea ca chip de mângâere — dacă osânditul se poartă bine, să cerem o reducere de pedeapsă... Apoi: „— Aprod, ia vezi mai e cineva?...”",
    "„Se învârtea casa cu mine... Nici nu știu cum am eșit în stradă.",
    "„Ce-i de făcut acu?... Ca omul care — cum zice ăla — în desnădejde se agață și de un pai, îmi zic: hai la ovreiul, poate să-l înduplec pe dânsul să spue ce știe... De unde! Dacă nu eram cu mintea înfierbântată, nici nu mă duceam, firește. Cum o să scoți ceva dela ăla, care tăinuind are dobândă, iar spunând poate să intre la răspundere ca părtaș... Erà curată nebunie, văd acu“...",
    "— Ce-i de făcut? întrebă gânditor și părintele Șerban, după ce ascultă povestirea până în capăt.",
    "„Eu zic, urmă el după o tăcere, că procuroru ăsta și de-aia nu vrea să știe fiindcă, singur a spus, tot el a fost care a scos vinovat pe bietul Stan Oprea și a cerut asupra lui osânda... Cum să vie el acu să se dea singur de minciună? Mai bine să stea ăsalt acolo la ocnă, vinovat-nevinovat...",
    "— Eu nu cred, grăi Nichifor mai potolit, că poate fi om care știind pe unul suferind pedeapsă nevinovat, să nu-i pese, — afară doar de cel care, descoperindu-se adevărul, ar trebui să-i ià locul: socot că poate a apăsat în cumpăna credinței lui ceva și ceeace spui Sfinția ta, dar cu adevărat el îl crede vinovat și acù pe Stan Oprea...",
    "— Oare totuși ce-ar fi să mergem mai sus, zise iar părintele Șerban urmându-și gândul lui.",
    "Dar Nichifor dete din cap.",
    "— Sunt mai pățit acu, mai bogat c'o învățătură, — răspunse. Când îți pui în gând un lucru așà de greu ca sfărâmarea unei judecăți, trebue să pornești la iureșul hotărâtor altfel înarmat... Mai bine s’o lăsăm acu într'atâta și să vedem apoi cum am putea s’o lom mai altfel...",
    "— Ei, lucrul naibii, — voi să mai zică părintele Șerban. — Dar i se păru prea puțin față cu greutatea împrejurării și se mulțămi să deà din cap, cu adevărat și mult mâhnit și dânsul de această neașteptată neisbândă.",
    "Acasă, Nichifor împărtăși și lui moș Gheorghe încercarea pentru care se dusese la oraș și cum, peste orce așteptare, ea dăduse greș.",
    "Bătrânul ascultase, din ce în ce mai întunecat.",
    "Apoi, după ce Nichifor isprăvi, se ridică de pe scaun și grăi amărât:",
    "— Vezi, nu ți-am spus eu și altădată, și în totdeauna: nu e om ca noi ciocoiu, nu simte cu noi dimpreună, nu înțelege ce ne doare pe noi și nu-i pasă; par'că-i de pe altă lume... Să fi spus orcăruià dintre noi: iată și iată cum, — care n'ar fi plecat urechea și n'ar fi zis: ià să vedem, omu ăsta poate că știe ce spune; poate că e unu care cu adevărat tânjește la ocnă pe sfânta dreptate; să cercetăm, și de-i așa să nu-l lăsăm, că-i unul de ai noștri, om ca și noi săracii, și el, și e păcat și jale să se lase una ca aceasta... Da’ ce! Ăla par’că te socoate pe tine om ca și dânsu?... Ți-ai găsit! ia un țărănoi acolo... Mai rău ca o vită, că vita te ține parale... Ăsta-ți-i ciocoiul...",
    "— Nu zice așa, Moș Gheorghe, taică, — îl lo blând Nichifor, — nu zice așa: Om cași noi e ciocoiul, cum îi zici dumneata, cu patimile, cu slăbiciunile, și cu însușirile lui frumoase și bune; nu așa se deosibește omul, după haină or după îndeletnicire; sunt răi și buni ș'acolo, sunt buni și răi ș'aici... Vorba trebue să ne fie numai de o apropiere tot mai strânsă între toți cei buni, spre ținerea la o parte, or după putință spre îndreptarea tuturor celor răi... Ș’apoi lasă, că dacă nu ne-a ascultat bine și nu ne-a înțeles acù „ciocoiu” ăsta, o să ne înțeleagă altădată, când’om ști și noi să-i vorbim mai deslușit, — or dacă nu ne-o înțelege ăsta, ne-o înțelege altu, — că sfânta dreptate îi păzește și-i însuflețește pe toți cei buni, și cei buni sunt cei mulți, pururea și pretutindeni, și tot a lor, și numai a lor, e isbânda cea din urmă...",
    "Moș Gheorghe dete din cap și nu mai zise nimic. Vorba erà frumoasă..."
  ],
  "24": [
    "— Tot așa trebue să fac, cât ei singuri să se dea de gol, — și asta numai așa se poate, dac'o intrà o vrajbă de moarte între dânșii, — își zise Nichifor drept încheiere a gândurilor ce-l munciseră toata ziua aceea și ziua următoare.",
    "Și când zicea așa, în gândul lui se și înfiripase un început de punere la cale, în care avea să-și pună acuma o noo nădejde de isbândă.",
    "Spre seară, își făcu de lucru prin preajma casei lui Marin Dinu. Flăcăul Niță erà prin curte. îi făcu semn să vie.",
    "— Te-am cunoscut și până acu, — îi zise punându-i mâna pe umăr și uitându-se drept în ochii lui limpezi și credincioși, — te-am cunoscut ca pe unul în care poate să-și pună cineva toată încrederea, când e vorba de ținerea cuvântului dat. A venit însă vremea acum să-ți încredințez o taină încă și mai mare decât cele de până acum. Pe tine te-am ales iarăși, pe care te-am încercat. Făgăduește-mi dar și acum că tot ce-i vedea și ce ți-oi zice eu să faci, n'ai să destăinuești nimănui, până când ți-oi spune eu că iată a venit vremea să se dea pe față toate.",
    "— Nici ars în foc, — jură Niță, — și ochii lui grăiau încă și mai mult decât vorbele, despre această hotărâre.",
    "— Bine, — urmă Nichifor. Du-te dar acum acasă și spune că o să ai puțintică treabă într’un loc. Apoi întoarce-te și vino după mine.",
    "Plecă încet înainte; la marginea pădurii îl ajunse și Niță.",
    "Fără nici o vorbă, Nichifor își urmă drumul tot făr’a se grăbi, ca omul care coace bine în minte lucrul ce are de gând să făptuiască. Alături, nițel mai în urmă, flăcăul îl însoțià pas cu pas. rămânând în urmă numai pe unde poteca se strâmtă.",
    "Acum poteca rămase în urmă, și cei doi oameni înaintau printre copaci.",
    "Când se desfăcu luminișul în fundul căruia luna ce abia răsăria, puțin știrbită, aruncă luciri albe pe pietrile grămădite acolo unde dealul se urcă dintr'odată pieziș spre miazănoapte, Niță își zise că nu mai fusese niciodată aicea. Dar nici cu mirare, nici cu nerăbdare, așteptă să vadă pentru ce veniseră în locul acesta. Se silea numai să-și strângă toată băgarea de seamă, ca să înțeleagă bine atunci când Nichifor avea să-i vorbească și să-i deslușească de ce anume îl adusese aci și ce treabă hotărâse să-i încredințeze.",
    "— Vino tot după mine, îi spuse deocamdată Nichifor, — și începu acum să urce coasta dealului de-a curmezișul.",
    "Când ajunse de-asupra mormanului de bolovani dela rădăcina fagului ce-și întindea întâiu tulpina înainte apoi și-o încovoia cu tot frunzișul stufos îndărăt, Nichifor se opri. Stete câtva uitându-se la bolovanii acoperiți aci mai peste tot de mușchiu, și chibzuind. Apoi se plecă și încet, cu băgare de seamă, ridică unul din bolovani și-l puse la o parte.",
    "— E ceva ascuns aci, — își zise Niță; dar urmă a privi mai departe în tăcere.",
    "Acum Nichifor mai ridică un bolovan, și tot așa vre-o zece, așezându-i mereu alături cași când ar fi vroit să-și însemneze, ca să nu uite, pe care cum îl scosese pe rând... În sfârșit se întoarse către Niță.",
    "— Acum ți-a venit rândul ca să-mi ajuți, — îi zise făcându-i semn să se apropie.",
    "Niță se uită în fundul groapei ce se făcuse în locul bolovanilor.",
    "— Vezi ceva? îl întrebă Nichifor cu o mulțămire de sine ce s’ar fi putut tălmăci și astfel: bine știam eu doar!",
    "— Văd ceva ce par’că ar fi așa ca o ladă, — răspunse flăcăul.",
    "— Ei vezi, lada asta e vorba să-mi ajuți acu s'o scoatem de-acolea și s'o strămutăm în altă parte...",
    "Niță se uită la ladă și la Nichifor.",
    "— Că’z doar nu e cu mult mai mare decât unul din bolovanii ăia, — îi venea să zică",
    "— Pleacă-te și încearcă nițel s'o scoți, îi zise Nichifor ghicindu-i gândul.",
    "Flăcăul se lăsă jos, întinse mâna, apucă lada de un belciug și dete s’o ridice.",
    "— Par’că e înțepenită or e pironită aci, îngână zmucind încă odată în zadar. Lada nici nu se mișcă din loc.",
    "— Nu mai încercà, că n’o să poți singur, zise Nichifor. Stăi mai bine să-ți ajut și eu.",
    "Amândoi, apucând de o ureche și de alta a lăzii de fier, și abia izbutiră să o aducă deasupra.",
    "— Tare om Oanță ăsta, — murmură Nichifor printre dinți, încercând acum să târască lada pe jos el singur.",
    "— Par’că e toată numai fier, zise Niță sărind să-i ajute.",
    "— Mai grea și decât fierul, îl îndreptă Nichifor zâmbind.",
    "Niță nu înțelese; pentru dânsul, ceva mai greu decât fierul nici că se putea închipui pe lumea asta. Dar nu erà vreme acu de deslușit lucruri de astea.",
    "Dete să pună mâna și el.",
    "— Stăi, îi zise Nichifor lăsând lada și ridicându-se. Mai avem ceva de lucru aci.",
    "Și tot pe cum îi scosese, începu a așezà bolovanii la loc.",
    "Nu se mai potriveau însă la fel; un bolovan căzu în locul unde stătuse lădița, și ceilalți se năruiră după el.",
    "Nichifor se gândi o clipă să reânceapă lucrul, dar apoi se lovi cu palma peste frunte.",
    "— Ba că e chiar mai bine așa, — își zise; — pare că tot altul le face mai potrivit decât noi; firește că bănuiala trebue să-i vie dela cea dintâiu aruncătură de ochi...",
    "Făcu semn lui Niță și amândoi ridicară lada de jos.",
    "— Incătrău acum? întrebă flăcăul.",
    "— După mine, — răspunse Nichifor și o lo înainte tot de-a curmezișul pe deal în sus.",
    "Făcură așa poate vre-o sută de pași, până ce Nichifor se opri.",
    "Într'un loc, ploile de primăvară cum se porniseră pe povârnișul acela, săpaseră într’o parte rădăcinele câtorva copaci bătrâni, de ieșiseră pe alocurea la iveală și atârnau ca niște ciucuri. Cei doi oameni lăsară lada sprijinită de un trunchiu și Nichifor încercă cu o creangă sub rădăcina unui copac; surpătura erà adâncă. — „Numai bună de ascunzătoare”, hotărî el, — și cu ajutorul lui Niță înfundară acolo lada cât putură mai adânc.",
    "Nichifor se gândi să astupe locul cu pământul lutos dus de ape și grămădit ceva mai jos, — dar ridicându-se și uitându-se la copacii cu rădăcinile pe jumătate atârnând: — „Par’că ș'aci tot mai bine e așa, zise. Cui să-i dea prin gând măcar că poate fi ceva ascuns aci ?”",
    "— Ei, urmă întorcându-se spre Niță, — noi am isprăvit treaba aci... Nu-ți prea dă ’n gând ce să fie asta?... Nu-i nimic. Curând o să ți se tălmăcească toate, și ție și tuturora... Numai, încă odată, ne-am înțeles: nimica până atunci tu nu știi...",
    "Niță Marin Dinu făcu un semn cași când mai că l'ar fi supărat stăruința cu care Nichifor tot îi mai lega de suflet un lucru ca acesta. — Apoi, tot în tăcere, amândoi se întoarseră, fiecare la casa lui."
  ],
  "25": [
    "— Nu-i nimic, dă-i să bea. răspund eu și astăzi, — zise Nichifor încet către cârciumarul Cârnelegea când acesta se și suflecase să răspundă cu mușchii brațelor la chemările obraznice ale lui Buturugă care, beat pe jumătate, tocmai acù prinsese mai strașnic chef și poftă de băutură.",
    "— Dacă răspunzi tot dumneata e altceva, îngădui cârciumarul îmblânzit. Ia vezi, Năică, dincolo.",
    "Și pe când Nichifor ieșià pe din dos, băiatul Năică intră alături în cârciumă, unde Buturugă făcea un tărăboiu ca acela.",
    "— Aide mă, ce, când nu ți-am plătit? Adu mă ’ncoa și n’ai grije! Are balta pești, mă prostule!",
    "„Uite-uite, — schimbă apoi vorba aruncând o uitătură împăenjenită spre fereastră, — uite și soțu... Noroc, soațe, — noroc... stă... pane...",
    "Dar Oanță se arătase numai o clipă la fereastra cârciumii; atâta cât să mai audă pe Buturugă strigând iar din toate puterile și par’că anume ca să-l audă el:",
    "— N'auzi tu, mă prostule, ce-ți spun eu, mă ’nțelegi ? Are balta pești, mă prostule, mă!",
    "Fără a clipi măcar la porecla din care nu-l mai scotea, băiatu Naică, un filosof și el în felul lui când erà vorba de oameni la beție, puse frumușel înaintea lui Buturugă sticla plină și lo pe cea goală săltând-o din dreapta la stânga.",
    "— Așa. mă băete, mă, mormăi Buturugă mai mulcomit, dar repetând ca tâmpitul mereu aceeași vorbă odată apucată: — ți-am spus mă, că are balta pești, mă...",
    "Oanță însă își urmă drumul plin de îngrijorare.",
    "Nu erà lucru curat, de câteva zile, cu Buturugă. Când îl văzuse beat mort a doua și a treia zi după ce-1 potolise cu cele doo piese de argint, Oanță își zisese: „Și-a băut banii, — de-acù pot să am iar odihnă”. Dar a treia și a patra zi Buturugă dup'amiazi tot la cârciumă și seara iar trăznit, — par'că și mai rău încă decât zilele trecute.",
    "De unde bani? că pe Ghiță îl știa: nu i-ar fi dat pe datorie un ciocan de rachiu să-l fi văzut lungit.",
    "A cincea, a șeasea zi, și mai departe, tot așa. Asta nu mai putea merge fără o tălmăcire.",
    "— Ce să te întreb eu, domnule Ghiță, — îi zisese în cele din urmă Oanță cârciumarului, — văd că ăsta de-o săptămână într'o beție o duce... îți plătește?",
    "— Firește că-mi plătește, — răspunsese domnu Ghiță mirat de-așà întrebare; dar Nichifor îi zisese: „nu mai spune la alții\", — și el știa cum se cade să umble cu mușteriii.",
    "Atunci Oanță îl luase la o parte pe Buturugă:",
    "— Ia ’scultă, mă mișelule, văd că te 'mbeți acu în toate zilele... N'ai mai isprăvit paralele?",
    "— Am isprăvit, n’am isprăvit, treaba mea, răspunsese Buturugă, dârz la beție.",
    "N’aveà el așa cap să și-l bată cu întrebarea cum se făcea de Ghiță începuse să-i dea, și-i tot da, pe așteptare. Întâiu încercase ca omul la un noroc; apoi, văzând că s'a prins, îi dete înainte tot așà, ba încă ajungea din zi în zi mai obraznic; — „dacă mi-ai dat, să-mi mai dai”, — asta erà judecata lui, și dacă domnu Ghiță îi da, apoi era bine, — mai departe nu se gândià, — puțin îi păsa în colo de toată lumea, și chiar de Oanță.",
    "Lui Oanță însă, văzând așà, îi intrase cu încetul în gând o bănuială care-l cutremură de furie înecată de câte ori își zicea că se puteà prea bine să fie întemeiată, și tot mai des își zicea. Și tot bănuiala asta erà care-i purtă pașii și acum, — drept la ascunzătoarea banilor lui Ene Surugiu.",
    "Nichifor, care nu-1 pierduse din ochi de loc, se uită acum din ograda cârciumii, lung în urma lui, zicându-și:",
    "— Du-te, du-te... La întoarcere te așteptăm aci cu toții...",
    "Se ducea Oanță, tot mai încredințat că altfel nu putea să fie decât așa cum bănuia el. Mișelul se mai întorsese și ’n altă zi și tot căutând, — de când tot' răscolește, că altădată stătea și cu zilele întregi — dăduse peste ascunzătoare... O fi spart lada cine știe cum... Și drumul la ovreiu îl știa și dânsul... Dac'a plecat dis de dimineață, cu noaptea ’n cap, s’a putut întoarce până la amiazi, că altfel după amiazi nu lipsise niciodată din sat...",
    "Nu lipsise nici o zi întreagă... Asta mai erà singura rază de nădejde care-i mai îngăduia lui Oanță credința că poate totuși altul putea să fie izvorul banilor lui Buturugă.",
    "Dar când ajunse la locul știut, o singură aruncătură de ochi îi fu de ajuns ca să se întoarcă, de astădată cu deplină hotărâre, la cea dintâiu bănuială. Bolovanii nu mai erau așezați așa cum îi lăsase și cum și-i însemnase el în minte... Nu mai încăpea îndoială: Buturugă umblase p’aici.",
    "Nu-i trecea încă prin gând, nici pe departe, că tovarășul său putuse să ià lada cu totul. Se așteptà numai s’o găsească deschisă cu puterea, sau spartă cumva și dintr’însa lipsă câțiva bani de aur... Ei dar avea să facă altfel acù: avea să care toți banii în altă ascunzătoare, lăsând lada goală acolo... Să mai poftească mișelul și altădată...",
    "Și Oanță zâmbià pe sub mustață gândindu-se la mutra ce avea să facă Buturugă mâne poimâne, venind iar și întinzând mâna după galbeni, — iar galbenii ca ’n palmă!",
    "Totuși cu oarecare grabă ridică bolovanii unul după altul, fără a-și mai da osteneala acum să-i așeze de-o parte, ci lăsând să se mai și rostogolească câte unul la vale.",
    "— Șeapte, opt, noo, zece... Ce-i asta ?... Am numărat bine, — și lada nicăiri...",
    "Picături mari de sudoare căzură de pe fruntea omului când mai zmuci cu turbare doi bolovani și-i aruncă departe.",
    "—De geaba! — își zise înghețat tot, — cunosc doar bine locul; aci nu mai poate să fie... Aci' nu mai este!",
    "Și după fiorul rece, îl cuprinse deodată o fierbințeală ca de friguri.",
    "— Mișelul! A dus-o cu totul... Cum o fi făcut singur?... I-a ajutat cineva?... Cine?... Nu se poate!...",
    "O clipire de judecată mai omenească îi spuse că altfel nu putuse face decât s'o rostogolească peste bolovani în jos, și apoi s'o târască undeva în pădure, sub deal.",
    "Coborî din doo sărituri la vale și cu ochi ageri cercetă pământul în toate părțile.",
    "Iarba părea neatinsă, — nicăiri cea mai mică urmă care să-i dea ceva de bănuit.",
    "Alergă la copacul sub care fusese îngropată lada întâiu. Nicio urmă nici aci.",
    "— Ce zăpăcit mai sunt acuma! — își zise sugrumat de ciudă; — că nu erà s’o aducă iar aci... Da' zăpăceala cea mai mare pe mine e să m’apuc s'o caut... adaogă spumegând. Par’că mi-ar fi lăsat-o sub nas... A ascuns-o mișelul bine... Iar unde a ascuns-o, asta tot dela el, și numai dela el am s'o aflu... Aține-te, mișelule!",
    "Și cu pași hotărâți, scrâșnind din dinți și strângând din pumni, Oanță lo drumul îndărăt spre sat.",
    "Cât a văzut pe Oanță îndreptându-se spre pădure, Nichifor s'a întors în cârciumă și s'a așezat de-o parte, ținând din ochi pe Buturugă care își urma cheful singuratic bombănind cuvinte neânțelese.",
    "— Să vă vedem acuma la răfuială, — își zise încrucișând brațele peste piept, făr' a atinge măcar sticla de vin pe care băiatul Năică i-o pusese înainte.",
    "Cum erà acuma Buturugă, erà numai bine ca să îndârjească încă și mai mult pe Oanță cu răspunsurile lui, când acesta avea să vină să-l cheme de-o parte ca să-l ià la răspundere. Până i se mai dădeà să bea, nu s’ar fi mișcat Buturugă din loc pentru toată lumea, — și scos din țâțâni cum avea, să fie, nu se putea ca Oanță în cele din urmă să nu isbucnească. Și atunci...",
    "Nichifor nu sta să-și închipuiască anume cum avea să urmeze sfada. Nimic mai ușor însă, își ziceà, decât ca să scapi o vorbă nesocotită într'o așà împrejurare; și atâta erà de ajuns: o vorbă aduce alta, și când te trezești ce ai făcut, e prea târziu să-ți mai pară rău, — ești prins și dat de gol...",
    "Trebuia însă ca cele ce aveau să urmeze să mai aibă acum și alți martori decât dânsul. Se uită pe geam și văzu pe Stancu Mirițoiu, lăptaru, cum tocmai trecea cu un alt om din sat; le făcu semn să intre. — Oamenii credeau că Nichifor, are vre-o treabă cu dânșii; rămaseră în picioare in fața lui așteptând.",
    "—Ia ședeți nițel colea, le zise Nichifor arătând în fața lui, să mai sfătuim puțintel de-ale noastre. — Și mai întâiu, urmă el găsind dintr’aceasta un prilej de intrare în vorbă, ia să vă arăt ce găsii eu mai adineaurea pe drum...",
    "Duse mâna la brâu și puse pe masă o custură. Stancu și cu cesalt o examinară cu privirea: o custură ca toate custurile, — cine știe cine-o fi pierdut-o.",
    "— Ia mai gustați nițel și dumneavoastră, schimbă vorba Nichifor trântind custura la o parte și umplând paharele pe cari, la semnul lui, Năică le pusese înaintea celor doi.",
    "La sgomotul cuțitului trântit pe masă, Buturugă bleoști ochii și rămase cu ei țintă acolo.",
    "— Ia te uită, ia te uită, — zise acum Nichifor, — cum a rămas Buturugă cu ochii la custură... Par’c’ar cunoaște-o...",
    "Buturugă se ridică șovăind și întinse mâna:",
    "— E a mea custura, ad-o încoa...",
    "— Cum a ta? îi lo vorba Nichifor ferind cu mâna de-asupra custurii; dacă vrei să te cred, spune întâiu unde și când ai pierdut-o?...",
    "„Așa e drept, adăogă uităndu-se la cei doi oameni.",
    "— Firește! zice Stancu uitându-se batjocoritor la Buturugă; trebue să spui unde te-ai îmbătat când ai pierdut-o...",
    "— Ce ’mbătat, — am pierdut-o, — îngână Buturugă, — nu știu unde am pierdut-o... că-i de mult d’am pierdut-o... Dă-o ’ncoa că-i a mea...",
    "— Dar... Oanță știe ceva de ea?... întrebă de odată Nichifor căutând să se uite drept în ochii lui.",
    "— Oanță... Ce-am eu cu Oanță?... Dă-mi custura ’ncoa... E a mea... Am pierdut-o...",
    "— A lui o fi, dacă tot spune, — grăi Stancu dând din umeri. — Și văzând că Nichifor nu mai făcea nici o împotrivire: — „Ia-ți, mă, bogăția”, — adăogă întorcând spatele bețivului.",
    "Buturugă, cași când i-ar fi fost frică să nu-și ia seama iarăși Nichifor, se repezi odată și căzu peste masă. Când se ridică, ținea custura în mână.",
    "— E a mea dacă-ți spun, — mormăi mulțămit și întorcându-se pe trei cărări la locul lui.",
    "Ajuns aci, se lăsă greu pe bancă, deschise custura, o închise la loc, apoi dete să o pună pe masă. Atinse sticla, erà s'o răstoarne. Atunci lăsă custura, prinse sticla cu amândoo mânile și o duse la gură.",
    "În clipa următoare, custura erà uitată, și toată licărirea de minte ce-i mai rămase lui Buturugă se strânse iar numai asupra sticlei, pe care urmă să o țină cu amândoo mânile, cași când i-ar fi fost frică să n’o piardă și pe ea cum pierduse custura.",
    "Nichifor începu acum cu Mirițoiu o socoteală lungă despre câștigul pe luna din urmă al tovărășiei de lăptărie; nu mai erà vorba ca să se încredințeze, acesta sau altul, despre foloasele neasemănat mai mari ce aveau cu toții decând se însoțiseră între dânșii, dar erà întotdeauna o mare mulțămire pentru fiecare din ei să socotească și să se încredințeze cum tovărășia lua pe fiece zi tot mai mare avânt, sporind mereu și numărul tovarășilor și partea cu care venia fiecare.",
    "Dela lăptărie, Nichifor trecu la desfășurarea unui alt plan: o însoțire de bani, din care să se înlesnească toți aceia cari ar fi dornici și ar avea puterea să dea o întindere mai mare gospodăriei lor, să-și muncească bucata de pământ mai bine, cu semințe mai bune, cu toate înoirile ce s’au dovedit a fi de adevărată înlesnire și folos... Cei doi oameni ascultau cu mare băgare de seamă și se încălzeau din ce în ce la desfășurarea limpede, la înțeles și la inimă a deslușirilor lui Nichifor.",
    "Deodată însă acesta coborî glasul, apoi încheià vorba scurt și rămase cu ochii țintă la ușa din față. Cei doi oameni întoarseră și ei capul. In cadrul ușii, cu pălăria aproape atingând pragul de sus, Oanță se oprise galben, cu ochii scânteind. Intâiu aruncă o privire de jur împrejur, — ochii-i haini se opriră cu ură o clipă la Nichifor, apoi întorcându-se spre colțul unde bețivul sta, cu spatele la dânsul, strângând în mână o sticlă proaspăt umplută, strigă cu vocea lui răsunătoare:",
    "— Măi Buturugă!",
    "Bețivul nici nu tresări măcar.",
    "Oanță făcu trei pași spre dânsul, îi apăsă mâna pe umăr și-l sgudui odată cu putere; sticla scuturându-se în mânile încleștate ale omului beat, stropi mari îi umplură fața.",
    "— Ho... că m'ai chiorât, — îngână el lăsând sticla pe masă și ștergându-se la ochi buimac.",
    "— Haide, haide, — îl zori Oanță, — vino ’ncoa c’avem o vorbă...",
    "Și simțind că trebuia să încurce o explicație pentru ceilalți, murmură:",
    "— Îi plătesc să-mi lucreze, și el ticălosul toată ziua la cârciumă...",
    "Dar Buturugă prinse vorba din sbor.",
    "— Ce-mi plătești? ce-mi plătești?... Nu-mi plătești... Eu beau banii mei... Banii mei îi beau... Îhî... Are balta pești...",
    "Și-și relo sâcâiala.",
    "— Mie nu trebue să-mi plătească niminea... Lasă... Plătesc eu... Are balta pești...",
    "— Aide odată când îți spun, se răsti Oanță la el scrâșnind... Nu mă face acù, că...",
    "— Că ce?... Crezi că mă speriu eu de tine?... Ai zis că mă spânzuri ?... Ce?... Nu mă spânzuri... Ai zis tu numa așa... Uite pe ăla să-l spânzuri...",
    "Și arătă cu mâna șovăitoare spre Nichifor, în vreme însă ce ochii nu și-i lo dela sticlă.",
    "Oanță nu urmă semnul mânii, ci privirea țintă a ochilor bețivului; printr’o mișcare repede, puse mâna pe sticlă și o aruncă cât colo.",
    "Buturugă rămase cu privirea înholbată ca în fața unei grozăvii, la vederea băuturii scumpe ce se întindea pe jos împrejurul hârburilor sticlei...",
    "Apoi întoarse spatele dârz lui Oanță și făcând iar semnul lui nedeslușit cu mâna, îngână:",
    "— Adu alta Năică... P’asta s'o plătească dumnealui...",
    "Oanță se încruntă la băiat.",
    "— Să nu mai aduci mă, că-ți rup oasele... Ce aveți mă, de-mi îmbătați sluga în toate zilele, — se întoarse spre cârciumar care se arătă în ușă atras de gălăgie.",
    "— Oho, ia-o mai domol, zise domnu Ghiță supărat; mă și tu, să zici la sluga dumitale.",
    "— Ce slugă? lo iar vorba îngânată Buturugă. Eu nu-s sluga nimănui... Eu trăesc din ce-i al meu... Are balta pești...",
    "— O să vezi tu baltă acù, — scrâșni Oanță cu turbare. Haide, îți mai zic odată, — apoi nu te mai chem...",
    "— Da’ ce-mi faci?... Mă spânzuri?... Mă gâtui?... Îmi pui lațul după gât?... Ș’apoi cine trage?... Buturugă?... Tot Buturugă?... Lasă, lasă! Mi-ai risipit tu țuica pă jos... da’ nu mai e prost Buturugă...",
    "La vorbele fără șir, și la părere fără înțeles, ale bețivului, Oanță se îngălbeni și mai rău: buzele vinete îi tremurau când îi scăpară vorbele:",
    "— Taci, mă prostule, vorbești într’aiurea...",
    "— Într’aiurea... c’așa-mi place... Da' vezi, ți-am luat piuitu... Așa-i că ți-am luat piuitu?... Vezi că odată nu te mai faci grozav ?... Ți-am luat piuitu cu o vorbă...",
    "— Mie, mă? — strigă acum Oanță și se uită la el așa de înfricoșat, încât cei patru martori ai certei simțiră trecându-le un fior prin vine.",
    "— Ție, mă, — răspunse Buturugă cu îndrăzneala și îndărătnicia pe cari numai fumurile băuturii erau în stare a i le dà.",
    "Dar nici nu isprăvi vorba și simți mâna de fier a lui Oanță în gât.",
    "Cârciumarul sări între ei și dintr’o îmbrâncitură îi despărți. Oanță rămase cu o bucată din cămașa lui Buturugă în mână.",
    "— Știu eu de unde îți vin toanele astea, — scrâșni el pierzându-și cu totul cumpătul și judecata... Da’ să nu crezi tu c’o să mă joci pe mine...",
    "— Da’ nici tu pe mine! — il ațâță Buturugă, redobândindu-și tot arțagul dela spatele lui domnu Ghiță. — Și crescându-i cutezarea în măsură împătrită cu siguranța adăpostului, adăogă: — Te bag în ocnă, pârlitule!",
    "Ceea ce urmă acum, fu fapta unei singure clipe. Cârciumarul nici nu prinse de veste cum se pomeni odată printre picioarele meselor și băncilor, iar cei trei oameni, ridicându-se în picioare, atâta putură să vadă cum brațul lui Oanță se ridică odată ca fulgerul în sus și tot așa căzu asupra lui Buturugă.",
    "— Aoleo, m'a omorât! răcni acesta lăsându-se mototol.",
    "Cârciumarul ridicându-se de jos se isbi de Nichifor care se repezise, pe când ceilalți doi stau ca înlemniți. Folosindu-se de clipa asta, Oanță își făcu vânt pe ușă, lăsând să-i scape din mână ceva ce căzu zdrăngănind la pământ.",
    "Stancu se plecă. Erà custura lui Buturugă.",
    "— L'a lovit cu custura, zise îngrozit.. L’a înjunghiat...",
    "—După el! strigă Nichifor, — și cei doi oameni și porniră să se repeadă. Dar tot el îi opri, trăgându-și sama într'o clipă:",
    "— Nu, stați că n’ajunge el departe... Mai de zor ne este acum să ascultăm pe Buturugă. Poate moare, și are ceva de spus în ceasul morții... Să fim aci mai mulți...",
    "Se plecă asupra rănitului.",
    "— Apă, ceru; aduceți apă; e leșinat... E lovit în piept...",
    "Îi smulse cămașa și-i desveli pieptul; dintr'o tăietură de-asupra țâței stângi curgea o dâră de sânge negru.",
    "— E lovit de moarte? întrebă iar Stancu cu milă.",
    "— Nu se știe. Aduceți apă..."
  ],
  "26": [
    "— Nu mai turnați pe rană, — zise Nichifor sprijinind cu brațul capul rănitului; lăsați să se închege sângele; stropiți-l pe față și puneți-i cana la gură... Unul din voi să alerge la părintele să vie numai decât... Tu, băete...",
    "Năică lăsă cana în mâna lui Stancu și o lo la fugă, simțind, în amestecul groazei, ceva ca și o ciudată mulțămire ce aveà, el cel dintâiu, să ducă în sat și să spună tuturor vestea despre omorul lui Buturugă.",
    "— O lumânare, — zise tovarășul lui Stancu văzând că rănitul nu-și venea în fire cu toate stropitorile și nu decleștà deloc dinții la apropierea canei... Domnule Ghiță, aprinde o lumânare că moare creștinu...",
    "La cuvântul „lumânare” Buturugă par'că clipi puțin; la vorbele „moare creștinu” deschise ochii mari bulbucați, turburi, — apoi gemu greu și deschise și gura. Stancu îi aduse mâna pe sub falcă și-i dete să bea.",
    "Apa se auzi bulbucând în cană. Stancu o svârli cu scârbă pe jos și se ridică.",
    "— M'a ’njunghiat... mor... — bolborosi acum rănitul rotind împrejur niște ochi înspăimântători, din adâncul cărora grăia cu adevărat toată groaza morții. — Așa ai zis... că mor... adaogă oprindu-și privirea asupra lui Nichifor care se uita în fața lui cu stăruință, în așteptarea clipei hotărâtoare. ce trebuia să urmeze.",
    "— Zilele noastre sunt în mâna lui Dumnezeu, răspunse el, — și in toată clipa trebue să fim împăcați cu el și cu sufletul nostru...",
    "Și cași când ar fi fost o chemare în vorbele acestea, în prag se arătă părintele Șerban.",
    "Pe la ferestre, pe la uși, oamenii se strânseseră; domnu Ghiță avea mare greutate să-i țină să nu dea năvală.",
    "— Primaru ! s'auzi un glas, — și cârciumarul făcu loc unui om gros și mărunt, cu ochii cași stinși, abia clipind din fața buhăită.",
    "— Lăsați să intre și domnu învățător, grăi Nichifor din cealaltă odae zărind cum acesta căută să-și facă loc printre oameni.",
    "La vederea preotului, un tremur puternic cuprinse pe Buturugă. Acum nu se mai îndoia că-i sosise ceasul... Și toată nădejdea din suflet i se strânse într’o ultimă sfâșiere de ură împotriva lui Oanță.",
    "— Tâlharul... tâlharul... m’a omorât... mor... sângele... mi-a scurs tot sângele... Părinte... bade... jupâne... domnule... nu mă lăsați...",
    "— Ține-ți firea omule, îl îmbărbăta Nichifor; iată părintele aci, ușurează-ți sufletul și are să-ți fie mai bine...",
    "— Am trimis după procuror, are să vie cu doctorii, — zise primarul alene din prag; — da’ unde o fi Oanță...",
    "Și numai decât se bătu peste gură:",
    "— Că bine zici; domnule Nicolae, să facem noi pân’atunci o hârtie pe cumcă...",
    "— Mai stați puțin, — întrerupse Nichifor. Să vedem ce are să spună...",
    "Și plecându-se asupra lui Buturugă, îi șopti:",
    "— Aide, Buturugă spală-ți sufletul de păcate... Nu te lăsa cu cugetul negru și încărcat în clipa aceasta; — a venit ceasul spovedaniei!",
    "Rănitul se uită cași când toată soarta lui n'ar fi atârnat acum decât dela acest om, cași când dela dânsul singur mai puteà să ceară și să aștepte mântuire...",
    "— Și pe tine... a vrut sa te omoare, — îngână el.",
    "— Lasă asta, — urmă Nichifor; — nu de asta să ne spui... Să ne spui de Surugiu, — apăsă de odată, ridicând glasul.",
    "O noo cutremurare zgudui tot trupul ticălosului.",
    "Părintele se plecă asupra lui lăsând un genunche la pământ.",
    "— Tot ce ai pe sufletul tău și ți-1 apasă. încredințează pe pământ oamenilor, ca toate să-ți fie iertate în fața Domnului de sus, — întări el îndemnul lui Nichifor.",
    "Se făcu o tăcere ca în biserică. Pe la ferestre capetele se înghesuiau și se clătinau tot mai curioase, iar dela ușile încuiate pătrundea până aci un murmur înăbușit de glasuri. Primarul cu învățătorul stăteau în ușă, cârciumarul cu băiatul la spatele lor, Stancu și cu celalt om la picioarele lui Buturugă, iar Nichifor cu părintele plecați asupra lui.",
    "Prin mijlocul tăcerei și așteptărei acesteia înfiorate trecură deodată vorbele șuerate, dar lămurite, tăioase ca cu un cuțit :",
    "— Noi i’am omorât...",
    "Nichifor se ridică de jos.",
    "— Ați auzit... șopti el cu gâtlejul strâns de sguduirea sufletească ce încerca în clipa asta de hotărâre; ați auzit bine... — El și cu Oanță...",
    "— Oanță, — urmă Buturugă suflând greu ca omul ostenit de moarte; — el singur e vinovat... El m'a chemat și mi-a zis: Hai cu mine... Unde?... Ce-ți pasă!... Să faci ce ți-oi zice eu... și are să-ți fie bine... — Eu i-am zis: să nu-1 omorâm, zic, e păcat, ne bate Dumnezeu... — Ce, zice, un putregaiu acolo, — taci din gură și hai cu mine... — Da dac'o pune mâna pe noi... — M'am gândit eu, să n'ai nici o teamă...",
    "„Apoi știam că Surugiu avea galbeni mulți, — m’a amețit așà... De geaba i-am zis: du-te singur... — Nu se poate, zice, trebuie doi...",
    "„A venit seara la mine... Acù e ceasul, zice... — De ce acù? să lăsăm al’dată... — Nu, zice, acu: că dimineața pleacă unu din sat cu noaptea în cap, se duce departe, cine știe dacă se mai întoarce? și o să cadă vina pe el...",
    "— Pe Stan Oprea, — murmură Nichifor.",
    "— Așa, pe Păduraru... Zic hai, da' să nu-l omorâm... Să ne spoim pe ochi să nu ne cunoască... să-i înfundăm o treanță în gură... și să-l legăm... — Lasă, lasă, vino tu numa... ș'om vedea, — zice... Ne-am dus...",
    "„Cum a deschis ușa, de nici nu s’a simțit, eu n'am știut... Surugiu dormea cu fața în sus... — Tiptil, zice, și băgă mâna în sân... Se repede odată și numa ce-mi aruncă un capăt de funie... — Trage! zice, — și trăgeà și el, cu genunchele pe pieptul omului...",
    "„Surugiu se svârcolea in pat ca un vierme... nu zisese nici cârc... Ce era să zică... Că Oanță îi pusese lațul fără veste... din somn...",
    "„Nu știu cât am tot tras așa; numa odată Oanță zice: lasă, destul... Surugiu nu mai mișca...",
    "„Am trecut alături... Oanță mi-a arătat lada: — Iacă, zice, pune mâna... Din prag s'a întors ș’a scos briceagu... — Stai, o mai fi bună și asta la ceva... A tăiat funia dela gâtul mortului ș’a băgat-o la loc în sân...",
    "„Când m'am culcat, am visat că o luase cu cap cu tot... Și se rânjeà la mine... N’am putut dormi o săptămână... Tot asta vedeam, cum închideam ochii...",
    "„Și asta-i...“",
    "Cași când cu adevărat și-ar fi ușurat sufletul de o grea povară, Buturugă lăsă pleopele roșii peste ochii bulbucați și oftă adânc.",
    "Preotul se ridică la rândul lui, lăsând capul lui Buturugă să se sprijinească de banca răsturnată.",
    "— Spovedania e făcută în fața tuturor, — zise. Dumneavoastă acum vedeți de ale dumneavoastră, și eu voiu vedea de ale mele...",
    "— Loc părintelui, se auzi la ușă. — A murit, părinte ?",
    "Și domnu Ghiță abià putu să închidă ușa la loc de îmbulzeala oamenilor.",
    "— Scrie, domnule Nicolae, — zise primarul, îndemnat cu privirea de Nichifor. — Și dând din cap și uitându-se la ceilalți doi cari stăteau locului ca încremeniți, murmură de vre-o doo ori: „Oanță, Oanță... Dracu'ar fi crezut una ca asta...”",
    "Învățătorul, cam galben la față și el, se așeză la masă, unde Năică îi aduse cerneală, condeie și hârtie.",
    "Nichifor urmă cu ochii compunerea „procesului-verbal”, în care domnu Nicolae lonescu se silea să treacă vorbele lui Buturugă pe cât se putea întocmai, — în vreme ce rănitul, cu ochii închiși, tot mai gemea din când în când.",
    "Când părintele se întoarse cu cele sfinte, nu era singur. Oamenii văzură cu mirare pe Maria lui Stan Ocnașu și după ea pe Anica făcându-și loc și intrând, în urma preotului, pe ușa cu pază întredeschisă de domnu Ghiță.",
    "— Am trimis după aceste doo femei, zise părintele Șerban, că drept este să fie și ele de față aci și să asculte mărturisirea acelora pentru cari bărbatul și părintele lor zace nevinovat in ocnă.",
    "Se apropiă de omul întins pe jos.",
    "— Lăsați-mă să isprăvesc întâiu eu, — zise învățătorului care da să vină cu hârtia. Și plecându-se asupra rănitului, începu a spune o rugăciune încet.",
    "Învățătorul, Nichifor, primarul și cei doi oameni se strânseseră într'un colț sfătuind — pe când cele doo femei stau de-oparte, bătrâna cu mâna la gură, Anica cu brațele încrucișate, și amândoo palpitând de așteptarea celor ce aveau să vadă și să audă.",
    "— Cuminică-se robul lui Dumnezeu... răsări glasul sărbătoresc al părintelui din mijlocul șoaptelor. Buturugă deschise ochii și cu o adevărată lăcomie prinse cuminecătura din mâna preotului.",
    "— Mai ascultă-ne acu și pe noi, lo vorba Nichifor, apucând hârtia din mâna învățătorului și apropiindu-se. Ne auzi tu, și ne înțelegi ce vorbim?",
    "Buturugă făcu semn că ascultă și înțelege.",
    "Cu glas respicat, Nichifor îi citi cuprinsul hârtiei.",
    "— Așa cum scrie aici ai mărturisit cu adevărat în fața oamenilor și a lui Dumnezeu? — îl întrebă apoi apăsat.",
    "— Așa... îngână Buturugă, zguduit de toate aceste urmări ca și de chiar pregătirile înmormântării sale.",
    "— Trage dar cu degetul aci, — zise învățătorul arătându-i locul.",
    "— Și acum să iscălim și noi, — încheia Nichifor punând hârtia pe masă.",
    "Primarul iscăli întâiu, apoi preotul. Învățătorul făcu o cruce și pentru omul ce nu știa carte. Stancu Mirițoiu iscăli și el și întinse pana și lui Nichifor.",
    "— Nu, zise acesta, — eu n’am să iscălesc. Mărturia mea o cunoaște domnu procuror... Acuma dar poate să vină, — adaogă el îndoind hârtia și încredințând-o în mâna primarului; — dumneavoastră cred că o să-l așteptați aici...",
    "Se întoarse și se găsi în fața celor doo femei. Mama Maria căzuse in genunchi și plângea în sughițuri. Anica, cu ochii mari sclipitori, se uita la Nichifor cu o privire în care se grămădise toată recunoștința, câtă par’că nu-i mai încăpea în sufletul prea plin.",
    "— Știu eu bine, — zicea privirea aceasta, — cui, și numai cui, avem să mulțămim noi isbânda aceasta a dreptății, mântuirea durerilor și suferințelor noastre...",
    "— Ridică-te, mamă Mario, — ridică-te și mulțămește întâiu lui Dumnezeu că a revărsat lumina bunătății și iertării lui asupra încercărilor voastre, — grăi Nichifor luând-o de mână; — ridică-te și mulțămește apoi și oamenilor acestora cari au stat mărturie aci la descoperirea adevărului și au să mărturisească și în fața judecății despre nevinovăția lui Stan, — mulțămește părintelui Șerban, care a cules mărturisirea părtașului adevăratului vinovat, domnului învățător care a scris mărturia asta, domnului primar care o întărește...",
    "— Și dumitale mai mult decât la toți, — isbucni bătrâna căzând iar în genunchi și dând să sărute mânile lui Nichifor, care abià și le putea feri; dumitale, om bun, de mi-ai adus cea dintâiu vorbă de bine când mi-ai vestit, și nu te credeam, cele ce văd cu ochii mei și aud cu urechile mele în ceasul acesta...",
    "Nichifor simția că-i vin și lui lacrămile în ochi.",
    "— Haidem noi de-aci, — zise schimbând repede vorba; — dumneavoastră v’ați liniștit acuma și puteți aștepta în pace sfârșitul judecății; — iar eu mai am o jumătate de treabă...",
    "Femeile ieșiră după dânsul.",
    "— Ștefane! strigă Nichifor recunoscând în mulțimea adunată pe flăcăul lui de-acasă, —aleargă repede și pune caii la căruță... Și tu Niță, — se îndreptă către cesat flăcău ce era și el acolo, cu tot satul, — tu vii cu mine...",
    "În poartă la dânsul, Nichifor și cele doo femei se opriră, pe când Niță alergă s’ajute lui Ștefan. Moș Georghe erà în curte, el nu alergase cu satul.",
    "— Da ce-i? — întrebă apropiindu-se. L'a înjunghiat pe Buturugă?",
    "— E cevà mai mult, taică, răspunse Nichifor; a mărturisit.",
    "— Și Oanță?",
    "— El a fugit, — da’ o să-i dăm noi de urmă, și n’o să mai aibă de-acu cum s'o mai sucească...",
    "— Drept grăiși că asta-i și mai mult...",
    "— Și mai e încă ceva tot mai mult, — urmă Nichifor cu ochii scânteind. E că o să-l scoatem acu pe bietu Stan, ș’o să-l aducem să-i dăm între noi loc încă și mai de cinste decât a avut înainte, să-i ștergem obida și să-i rescumpărăm noi cu dragoste frățească crâncena nedreptate ce s’a făptuit asupra lui... Și tot mai e și altceva, taică...",
    "Glasul lui Nichifor se muiă în duioșia ce-1 cuprinse când urmă, luând de mână pe Anica:",
    "— Odată, mai anvară, îți aduci aminte taică? — văzuși toate cum le pusesem eu la cale cu gospodăria și erai mulțămit... Te-ai uitat atunci împrejur și mi-ai zis: „Astea, fătul meu, ar fi toate bune, — dar mai lipsește ceva aci...” Și când te-am întrebat ce? — mi-ai răspuns: „O gospodină la casa ei și a ta...”",
    "„Taică, ce zici de o noră ca asta?...",
    "Moș Gheorghe se uită la Nichifor, apoi la Anica, apoi la mama Maria. Nichifor zâmbià, Anica pusese în pământ ochii umbriți de genele lungi, — mama Maria lăcrămà încet de-o parte.",
    "Ar fi zis ceva bătrânul, dar simțià că o să-i tremure glasul. Ar fi luat-o pe glumă, — dar prea se simțea înduioșat. Ar fi lăsat să-i picure lacrămile ce-i gâdilau coada ochiului, — dar ce ciorile! că doar nu erà lucru de plâns...",
    "Întinse brațele tremurătoare, prinse capul fetii, îl aduse la sân și o sărută pe frunte. Prinse și capul lui Nichifor și-i strânse la un loc, la piept. Apoi îi lăsă, — se întoarse spre bătrâna:",
    "— Hai și noi, mamă Mario...",
    "Și cei doi bătrâni se îmbrățișară, amestecându-și lacrămile."
  ],
  "27": [
    "— Tot chibzuirea mai înaltă e cea care le orânduește și le desleagă pe toate până în cele din urmă, — își zise Nichifor luând hățurile din mâna lui Ștefan și trecându-l în fund lângă Niță. — „Mi-a dat mie în gând să caut să-i învrăjbesc, dar rănirea lui Buturugă, frica lui de moarte și de-aci mărturisirea, fără astea nimica n’ar fi fost, și astea numai Cel de sus le-a pus astfel la cale...",
    "Dete biciu cailor cari porniră în goană. Moș Gheorghe și cele doo femei petrecură căruța cu ochii până ce nu se mai văzu.",
    "— Nu se poate să mă înșel eu, — își urmă Nichifor gândurile. — „Ce trebuie să-și fi zis el, Oanță, la cea dintâiu dezmeticire după fapta nesocotită, săvârșită în sminteala turbării? Nu e destul să fugi, trebuie să știi unde te duci, și mai ales cu ce te învârtești... Fără parale e greu, cu ele toate-s mai ușoare, — iar „bancherul” lui Oanță erà ovreiul ceasornicar și zaraf Nathan Strohbas... Nu se putea ca Oanță să plece, oriunde ar fi fost, fără să mai treacă în grabă pe la prăvălia ovreiului. Or c'o mai fi avut să ià dela el cevà bani, or’ c’o mai fi avut la dânsul ceva galbeni neschimbați încă, — și asta era mai de crezut din toate, — or' că va fi avut de gând numai să mai scoată cevà dela părtașul care a câștigat atâta pe urma lui, înainte de a se face nevăzut de pe-aci pentru totdeauna, — orcum, trebuia, sau trebuise, să mai dea ochi odată cu dânsul. Deci, la ovreiu erà cel dintâiu drum al lui Nichifor.",
    "Și chiar de s’ar fi înșelat dând astfel cu socoteala și dacă Oanță n'ar mai fi dat de loc pe la dânsul, tot n’aveà să-i fie tocmai și chiar de geaba drumul acesta. Odată crima lui Oanță și Buturugă mărturisită, Nathan Strohbas intră și el in horă, avea să fie chemat și el, pentru partea lui, la răspundere, — și deci trebuia ținut și dânsul în ochi.",
    "Nichifor avea de gând să lase pe unul din flăcăi acolo anume pentru treaba asta, ca nu cumva ovreiul, vestit de Oanță, să caute să se facă nevăzut și el. Dar întâmplarea îl sluji mai bine.",
    "Pe la mijlocul drumului spre oraș o trăsură se ivi venind încoace. Nichifor cunoscu de departe în unul din cei dinăuntru pe procurorul cu mustața mică și cu ochelari, care nu voise să se lase încredințat deunăzi să deà urmare destăinuirilor ce se desvăluiau acum singure printr’o noo vărsare de sânge. Sări sprinten din căruță și făcu semn vizitiului domnului procuror să oprească.",
    "— Ești din sat dela Scăeni? îl întrebă omul legii când Nichifor se apropiă cu pălăria în mână. Apoi deodată îl recunoscu și încreți sprânceana: — „A, dumneata ești, te cunosc, — și par’că nu prea îi venia la îndemână, — dumneata ești care ai venit la mine mai când erà cu pâra împotriva celora cum le zice, — cari cum spune omu ăsta, — și arătă in fața lui la omul trimis de primarul din Scăeni, — ci-că sau înjunghiat acu între dânșii... Ei, ce este? tot după mine veniai?",
    "— Rănitul și unul din părtași a mărturisit, — zise Nichifor fără a răspunde de-a dreptul la întrebare; — primarul a luat în scris mărturisirea lui în fața preotului și a câtorva oameni din sat... O să găsiți hârtia acolo, — de altfel poate că omul nu e rănit de moarte și o să mărturisească cu graiu viu și în fața dumneavoastră...",
    "— Atunci de ce mă mai opriși? — întrebă procurorul ursuz.",
    "— Nu de geaba, să mă iertați. Vă aduceți poate aminte că vă spuneam și de un ovreiu de ține zàrăfie în piață și care erà părtaș cu ceilalți doi la câștigul dela banii de aur... Cum vinovatul de căpetenie a fugit și poate s'a dus să-i dea de veste ovreiului, ar fi poate bine să fie ținut deocamdată sub priveghere...",
    "— Bine, zise procurorul mai potolit. Scoase un carnet, scrise vre-o doo rânduri pe o foae, o rupse și o întinse lui Nichifor:",
    "— O să trimeață dela poliție un om să-l păzească până mă întorc eu, să duci asta acolo, — adăogă și făcu semn vizitiului să mâie înainte.",
    "Nichifor își puse pălăria în cap și aștepta căruța lui să-l ajungă. „N'o să mai zici acù că nu se poate”, murmură el uitându-se în urma trăsurii care se pierdea într’un nor de praf.",
    "— Aide băeți, zise sărind vesel în căruță și luând iar hățurile în mâna lui.",
    "Nici nu mai trase la han, ci opri de-adreptul în fața prăvăliei lui Nathan Strohbas.",
    "— Aleargă tu cu asta la poliție, — zise dând biletul lui Niță; — tu, Ștefane, așteaptă aci...",
    "Îndărătul geamului dela ușă se iviră ochii, par'că și mai mari de astădată, de mirare sau sperietură, ai ovreiului. Când Nichifor dete să deschidă ușa, zaraful făcu doi pași îndărăt, și rămase în mijlocul prăvăliei.",
    "Simția, știa el că ăsta nu venia la dânsul ca mușteriu; la ce dar era să mai treacă în dosul teșghelei ?",
    "— E, te-ai hotărât, jupâne? începu vorba Nichifor, privindu-1 cu o vioiciune plină de mulțămire, care mări încă și mai mult bănuiala, temerile și ochii zarafului.",
    "— Le ce să mă hotărăsc? se prefăcu el vorbind grăbit și tremurat.",
    "— Să spui ce știi despre oamenii ăia de i-am văzut eu schimbând bani de aur la dumneata...",
    "—Dacă nu știu... răspunse ovreiul fără a mai găsi de cuviință, acum, s’o ià așa de sus cu omul ce se înfățișă deodată cu atâta hotărâre, liniște și siguranță în fața lui.",
    "— Ce nu știi? că par’că și mai adineaorea văzui pe unul din ei intrând aci... Ăla înaltul și uscatu... îl știi cum îi zice?",
    "— N'a fost, — răspunse zaraful repede, cași bucurându-se că putea în sfârșit să spună și un lucru adevărat.",
    "Nichifor se uită la el și cunoscu numaidecât că de astădată ovreiul nu minția. Oanță nu fusese aci, — și dacă n’a venit până acum, fără nici o îndoială că n'avea să mai vină.",
    "O uniformă ce se ivi în acest moment la geam schimbă fața zarafului din galbenă in verde. Nu tremură, dar rămase ca împietrit și nu mai zise nicio vorbă când Nichifor îi mai aruncă cuvintele:",
    "— Cum socoți... Dar îți spun că de-acù de geaba te mai gândești să tăgăduești... Las’ c'o să vină numai decât să te întrebe altul: ăluia cred că ai să-i spui...",
    "In drum, Nichifor stete să se gândească. Nu mai știa ce să creadă; trebuia să-și mărturisească cumcă, deocamdată cel puțin, urma lui Oanță erà pierdută.",
    "Nu putea să zică, firește, că nu-i păsà. Dar, mai la urmă, nu aceasta fusese dela început și nici acum nu erà ținta de căpetenie a străduințelor lui ajunse spre bun capăt; aceasta erà recunoașterea nevinovăției lui Stan Oprea Păduraru, și dacă numai la atâta ajungea, să-l vadă pe acesta slobod și între ai săi, în starea și în cinstea de mai înainte, putea să fie mulțămit în sufletul lui și să dea slavă Domnului pentru îndreptarea nedreptății, a năpastei și a urgiei, lăsând tot în grija înțelepciunii lui și partea cealaltă, a certării, a pedepsirii celor cu adevărat vinovați.",
    "Zâmbi zărind în căruță funia lui Oanță, pe care o aruncase acolo în paie. — „O luasem ca să-l leg cu ea dacă s'o împotrivi, își zise; dar acu se vede că o să-l lege alții, — că n'o vrea Dumnezeu să-l rabde cu totul”...",
    "— Aidem băeți acasă și cu cât am isprăvit, — și ce-o mai fi om vedea, — își încheia el socoteala asta, și urcându-se în căruță după Ștefan și Niță, întoarse."
  ],
  "28": [
    "Începeau stelele să clipească rând pe rând pe cer, când căruța cu Nichifor și cu cei doi flăcăi se întorcea spre sat. Caii, obosiți de umblet și alergare, mergeau aproape la pas.",
    "Cufundat în gânduri, Nichifor își încheia acuma socoteala despre cele ce mai avea de făcut dânsul, pentru ca să grăbească scoaterea nevinovatului dela ocnă, de s’ar putea chiar înainte de judecata lui Buturugă, dacă mai trăia, și a lui Oanță, în lipsă, sau de față, dacă erà să fie prins. Nu se putea. — se răscolea tot sângele într'însul când se gândea că s’ar fi putut, — ca omul să mai fie ținut la ocnă o zi, un ceas măcar, după descoperirea, după mărturisirea adevăraților vinovați; dar, orcum, trebuia ca cineva să umble în rând, să stăruiascî, să nu lase să se lungească lucrurile, formele, nimica mai mult peste ce erà neapărat, — și acela nu putea să fie altul, ci tot el trebuia să fie.",
    "Acum, căruța se apropia încet de moara părăsită. Nici odată Nichifor nu putea să treacă pe aci, fără să-și reamintească noaptea aceea în care par'că s'a înodat mai întâiu firul nouei vieți, vieții lui a doua, ce de aci urmase a se depănă și care se desfășură acum și se descurcă, spre a fi gata la împletirea lui din nou în cea mai cu putere și mai cu temeiu legătură a unui viitor senin și limpede de-acuma până la sfârșit...",
    "Uite colțul în care se sgriburise, tremurând de frig și de bubuitul trăsnetelor, — dar totuși simțind sub acel acoperiș, în acel adăpost, pentru întâia oară mila și grija părintească a Celui de sus pentru sufletul lui...",
    "Uite și scândurile pe cari găsise rămășița de mălaiu și jos, printre foile de ceapă, custura lui Buturugă... Ce departe erà el atunci de a-și închipui unde o să ajungă toate astea...",
    "Dar ce e ? S'a surpat încă o grindă putredă înăuntrul morii ? Sgomotul ce-i ajunse până la urechi așa ceva părea a arătă...",
    "Dar dacă... O bănuială fulgeră prin mintea lui Nichifor. Opri căruța, sări jos și cu pași repezi dispăru pe ușa căzută a morii părăsite.",
    "În clipa următoare, din năuntrul morii se auzi:",
    "— Aci, băeți! — și apoi o altă uruitură ca de scânduri prăbușite.",
    "— E chiar el, — strigă Niță sărind din căruță. Alb cași dânsul. Ștefan sări în urma lui.",
    "Când ajunseră în fugă în ușa morii, văzură un chip omenesc adunându-se de pe jos și ridicându-se drept și înalt în picioare.",
    "În întuneric nu i se deosebia fața, dar nici unul din cei doi flăcăi nu se îndoi că nu putea fi altul decât Oanță, după cum nu se îndoise nici Nichifor când îl văzuse căzând de sus peste scânduri.",
    "— Ai pus piciorul pe loc putred, grăi tânărul adunându-și toată liniștea și sângele rece... Așa e când nu bagă omul de seamă... Și poate vei fi vătămat ceva. Ștefane, ia vezi, n'avem noi ceva cu ce să-i legăm rana, de și-o fi făcut vreuna.",
    "Ștefan înțelese.",
    "Cei doi oameni rămaseră câtva timp față în față măsurându-se pe întuneric și pândindu-și unul altuia mișcările.",
    "Când Ștefan se întoarse cu funia, Nichifor făcu doi pași înainte.",
    "— Cred că o să înțelegi că degeaba ai mai căuta să te împotrivești, —  zise el apăsat, pe când Oanță tot nu făcea nici o mișcare. — Noi suntem aici trei, iar de afară mai sosesc și alții...",
    "Cu adevărat, din depărtare se auzi tocmai în clipa aceasta, ceva ca o uruitură de trăsură... Dar Oanță tot nu se mișcă.",
    "În toată clipa, Nichifor se așteptă să-l vadă repezindu-se. Șopti lui Niță și lui Ștefan s'o ià fie care din câte-o lăture și să tăbărască toți trei odată asupra lui. — „Fiecare din voi ia câte o mână” — le mai șopti.",
    "Apucat de-odată de brațe, Oanță se smuci din toată puterea, cași când abia acum și-ar fi venit în fire și și-ar fi dat seama de primejdie; cei doi flăcăi se clătinară pe loc, dar nu-1 slăbiră dela închietura mâinilor. Încă odată Oanță își mai adună toate puterile, și cu o scrâșnire plină de turbare își descleștă brațele... Dar acuma se găsi în fata lui Nichifor.",
    "O scurtă învălmășeală, și amândoi se prăbușiră pe jos. Prin întuneric se zăreau mâni, picioare, ridicându-se și lăsându-se iar în jos... Cei doi flăcăi, zăpăciți, nu știau cum și unde să pună mâna... In sfârșit se auzi un hâcnet scurt și unul din doi se ridică apăsând genunchiul și brațele întinse peste pieptul și mâinile strânse la piept ale celuilalt...",
    "— Funia, Ștefane! se auzi un glas gâfâind, — și cei doi flăcăi înțeleseră că cel care isbutise să iasă de-asupra, era Nichifor. Acuma se repeziră și ei, și pe când Niță se lăsa cu genunchii peste picioarele lui Oantă, Ștefan învârti funia în jurul brațelor ținute de Nichifor trecând-o pe la spatele omului de jos, și o strânse apoi cât ce putu, trăgând cu amândoo mâinile și sprijinind piciorul de coastele lui Oanță.",
    "Un gemăt năbușit se mai auzi, apoi prinsul recăzu în încleștarea muțeniei de mai nainte. Astfel fiara, după ce a căzut rănită și e legată și purtată în vederea și uimirea oamenilor, nu mai răcnește, nu mai mișcă, — și singură privirea-i piezișe și fugătoare mai mărturisește despre viața ce fierbe mocnind într’însa.",
    "— Da' ce-i aci? răsună în clipa asta un glas în ușa morii.",
    "Trăsura care se auzise uruind adineaori se oprise, și, mirat întâiu de faptul de a găsi o căruță părăsită în mijlocul drumului, atras apoi de sgomotul de voci din moara părăsită, un om se coborâse și venea să vadă ce se petrece.",
    "Nichifor recunoscu glasul procurorului.",
    "— Este, răspunse el apropiindu-se, că iată îți dăm legat aci și pe vinovatul de căpetenie, pe ucigașul adevărat al lui Ene Surugiu...",
    "Cași ars de un fier roșu la auzul acestui nume, Oanță tresări încă odată. Dar legăturile erau tari și Niță cu Ștefan îl țineau bine.",
    "Nichifor se întoarse iar la dânsul:",
    "— Credeai că ai răpus pe singurul martor și părtaș la fapta de pe urma căreia stă altul, nevinovat, la ocnă; îți făceai socoteala să scapi, poate cu o pedeapsă mai mică, pentru un omor dintr’o ceartă la beție... Nu s’a potrivit de astă dată... Buturugă n’a murit... Trăește și a mărturisit tot...",
    "„Scoateți-1 afară! — urmă vorbind flăcăilor, — scoateți-l în fața judecătorului, să spună și să mărturisească și dânsul, chiar aci și în clipa asta adevărul.",
    "Împins înainte, Oanță trecu pragul morii, în urma procurorului și a lui Nichifor. În drum, flăcăii se opriră și îl ținură locului, așteptând.",
    "Oanță se uită acum lung la funia cu care erà legat.",
    "— O cunoști! îi svârli Nichifor vorba în față, — da, o cunoști bine... Chiar asta e, nu e alta... Da, da... E funia cu care ai sugrumat omul, și i-ai tăiat-o apoi dela gât de ai luat-o cu tine, — lui Buturugă i s’a părut atunci că ai luat-o cu capul mortului cu tot. Cu capul nu, dar cu suspinul și cu blestemul lui din urmă, cu privirea stinsă ce te-a urmărit și te-a dat legat la rândul tău... Pe Dumnezeul meu, dacă în funia asta nu este și acum ceva din sufletul mortului, ceva care scrâșnește și strânge aci... Așa-i că strânge tare? E rândul lui acuma!...",
    "Înfiorat, Oanță lăsă capul pe piept. Erà mărturisirea."
  ],
  "29": [
    "— Atâta am putut face deocamdată; mai mult nu ne iartă legea, — răspunsese a doua zi procurorul la stăruințele lui Nichifor.",
    "Stan Oprea fusese scos din ocnă, dar nu ca să fie lăsat slobod, ci ca să fie mutat în altă închisoare. Aci trebuia să aștepte sfârșitul noii judecăți ce începuse asupra faptei pentru care el fusese osândit.",
    "— Dar să nu vă faceți nici o inimă rea; omul știe că o să-i iasă dreptatea, — și e ținut numai de formă, n'are nici o greutate, nici nu e la un loc cu ceilalți arestați, abià are vremea să se mai reculeagă nițel în singurătate de câte a pătimit, bietul, pe nedrept.",
    "Și procurorul mai adăogase un semn de compătimire din cap, din umeri și din mâni, cași când ar fi vrut să zică: „mi-e milă de el, dar ce să-i faci?\".",
    "— Să așteptăm dar, își zise Nichifor, — și tot așa spuse celor cărora fiecare zi de amânare li se părea acum cât un an lung și greu.",
    "Și așteptară.",
    "O lună după alta trecu și veni și toamna. Anul fusese încă și mai rodnic, cu munca întinsă ce se pusese: belșugul par'că se revărsă iarăși asupra Scăenilor ca în vremurile despre cari abia mai povesteau cei mai bătrâni.",
    "— Ești pus acum pe cale și pot să te las aci în locul meu o zi doo, — zise Nichifor întruna din zile mânei sale drepte, lui Ștefan Preda al Floarii. — O zi, doo, trei, nu știu cât o să lipsesc, adaogă întorcându-se spre moș Gheorghe, — atâta știu că fără ispravă nu mă întorc.",
    "Își lo merinde și toate cele trebuitoare, puse caii la căruță și a doua zi, dis de dimineață, o plecă.",
    "Firește, ar fi ajuns mai repede să se fi dus numai până la cea dintâiu stație de drum de fier, și de acolo la București în câteva ceasuri cu trenul. Dar îl apucase pe Nichifor așa un dor de călătorit cu căruța, singur cu gândurile lui o zi întreagă pe drumul lung și tăcut; îi erà cași când și-ar fi dus și casa cu dânsul, și cași când de pe prispa ei chiar ar fi privit în liniște perândându-se toate icoanele ce-i treceau încet-încet pe dinainte: dealuri, părâuri, câmpii, copaci, căsuțe ascunse în verdeață, — văi strâmtându-se tăinuite, șesuri lărgindu-se cât ochii se pierd pe ele abia prinzându-se de câte o formă depărtată ce numai cu încetul se deslușește a fi un cătun sau o pădure... Și pe lângă toate întorcându-se mereu, dela cotitură la cotitură, acelaș râu lat, curgând fără frâu, când împreunat, când răsfirat în șuvițe capricioase printre pietrișul mărunt și cenușiu.",
    "La amiazi, Nichifor poposi la un han în margine de drum. Apoi își urmă drumul mânându-și cu spor călușeii tot pe șes de-aci nainte, — șes fără de hotar, scăldat peste tot în lumina palidă și rece a soarelui de Octomvrie.",
    "Soarele se cufundă, roșu, la marginea câmpiei pustii, când Nichifor zări strălucind departe un turn de biserică, apoi altul, și încă unul... Se apropia de București. Abia trecuseră doi ani de când plecase de aci, pe jos, fără să se mai uite îndărăt, ca fugind dintr’o Sodomă; — și acuma parc că erà un altul care se întorcea.",
    "Se uită la hainele lui țărănești și zâmbi.",
    "— „Ce-ar zice tovarășii mei de odinioară să mă vadă așa?... O, de sigur, s’ar uita cu milă, și m’ar căina în sufletul lor... Bieții de ei!“",
    "La cel dintâiu han din marginea orașului, Nichifor se opri și își adăposti căruța și caii osteniți. Apoi se curăți de praful drumului, se schimbă și porni pe stradă.",
    "Un miros ca de pae arse îl isbise de cum intrase în oraș, — și nu mai scăpă acum de el. Oare tot așa miroseau Bucureștii și mai de mult? își aducea cu încetul aminte, — da, spre toamnă, seara, întotdeauna un miros ca acesta se răspândea prin părțile mărginașe; dar atunci nu-i părea așa de nesuferit.",
    "Iată felinarele, strada năclăită; nu ploua, dar par’că în aer plutià o ceață străvezie, care se lăsa pe jos și acoperià pietrele de o umezeală subțire, neagră și lunecoasă.",
    "Din prăvălii, o lumină turbure se revărsă în stradă; oameni treceau, încet sau grăbiți, tăcuți sau gălăgioși, — și mișuiala devenia tot mai deasă. Ici colo, prin bărbierii, mușterii stăteau, cu capul pe spate, cu șervete la gât, cu bărbiile albe de spume. Din câte o cafenea, răsunau scârțiituri confuse de vioare chinuite, și de-asupra perdelelor trase se zăriau plecându-se și ridicându-se capetele jucătorilor de biliard. Începea viața nopții, înjumătățirea vieții de oraș mare.",
    "Doo femei spoite trecură pe lângă Nichifor.",
    "— Ia te uită ce țăran curățel! chicoti una ghiontindu-1.",
    "Nichifor întoarse capul.",
    "Dela o vreme, pașii îl duceau par’că fără să se gândească, în partea orașului pe unde altădată, pe vremea asta, vremea zilei și vremea anului, obicinuia a petrece și el cu tovarășii.",
    "Prin mahalaua apropiată, duhoarea de pae pârlite se amesteca pe ici pe colo cu abureala caldă de carne friptă și cu mirosul pișcător de ardei arși. Pe sub umbrare ridicate vremelnic, alături de mesele și băncile înșirate până afară în stradă, sfârâiau pe grătare bucățile de carne tocată, din belșug amestecată cu usturoiu, pe când alături dintr’un teasc grosolan de lemn se scurgea în sticle un fel de zeamă turburie roșietică — mustul! îmblânziră ceilalți trei. Și ca să pună capăt neânțelegerii, unul din ei se întoarse el către băiat:",
    "— Mă, dacă n’ai cafea, adu-ne vin, da’ vin vechiu mă, nu poșircă d’asta... Ai, te cară!",
    "Băiatul plecă plesnind iar din șervet.",
    "— Mă! strigă Artur uitându-se peste umăr, pe când prietenii îl așezau pe scaun, — dacă mai plesnește odată, îl fac pilaf...",
    "În cearta asta, cei patru prieteni stătuseră câteva clipe în lumina roșietică a unuia din felinare. Nichifor îi putuse vedea acum bine; o schimbare par’că erà numai în îmbrăcămintea prietenilor, — nu mai aveau aerul acela fercheș, ba Artur erà chiar binișor jerpelit; în colo, aceleași fețe trase, ochi roșii, priviri rătăcite, — de pe cari cunoștea odinioară așa de bine temeiul și toiul câte unui chef „monstru”... Monstru, cu adevărat, e bine zis...",
    "Și Nichifor asemănă viața aceasta cu cea pe care o ducea el acum de mai bine de doi ani... Cât dc plin și de bogat îi apărea acest răstimp, altfel așa dc scurt; — parcă trăise, în aceste trei veri și doo ierni, neasemănat mai mult decât la olaltă în toți ceilalți ani îndelungați pe cari ii risipise în zadar...",
    "Întoarse fața deja băutorii împăcați acum, mulțămită „vinului vechiu”, plăti, se ridică și se depărta făr’a se mai uita îndărăt. Îi erà ca și când pentru a doua oară, și pentru totdeauna, s'ar fi desfăcut până și de aminterea unui aer stricat, clocit, înăbușitor, în care într’o vreme fusese osândit, de însăși a lui nepricepere, să tânjască.",
    "Și o întinsă pace se așeză pe sufletul lui... O, cum ar fi râs de el, sărmanii aceștia, de li s'ar fi arătat și de ar fi căutat să le deslușească rostul și mulțămirea sufletească a unui traiu de muncă, în luptă cu pământul și cu puterile firii, luptă nu de răpunere, ci de înduplecare la rodire, și la spor de bunătățile toate și la tot felul de frumuseți... Cum ar fi râs — or poate nici nu l’ar fi ascultat — de-ar fi încercat să trezească și în sufletul lor, așà cum îl umpluse și îl încălzea pe al lui, o scânteie măcar din dragostea binecuvântată, răsărită din prețuirea dreaptă a vieții liniștite, cumpătate și înțelepte în mijlocul naturii...",
    "Ar fi râs ei, — dar Nichifor nu râdea. Numai milă avea pentru neânțelegători. În sufletul lui nu mai încăpeau simțiri aspre; totul erà blândețe — blândețea aceea însă, care este adevărata tărie.",
    "Pace — pacea întinsă a cugetului împăcat în sine, în care sufletul se scaldă și se înviorează pregătit în orce clipă de toate luptele, și gata orcând și la secerișul tuturor bucuriilor curate și mari, cu cari viața îmbie pe toate cărările pe cei ce știu să le aștepte și să le întâmpine, — și dimpotrivă fug de aceia cari aleargă gâfâind lacomi după ele..."
  ],
  "30": [
    "— Trebuia să fac asta mai de mult, dar bine c’o făcui cel puțin acum, — își zise Nichifor vesel a doua zi spre seară, când porni să se întoarcă la han cu treaba isprăvită.",
    "Fusese, întocmai așa după cum plănuise încă de-acasă, de-adreptul la cel mai mare. Nu se putea, își zisese, ca acela care e pus paznic mai înalt peste împărțirea dreptății, să nu ià, îndată ce-o auzi, chiar în mâna lui pricina aceasta, în care era vorba de osândirea și aruncarea în întunericul ocnii a unui om nevinovat. Și nu se înșelase. Înaltul sfetnic îl ascultase cu bunăvoință, și îndată ce aflase despre ce erà vorba, numaidecât răscoli tot ministerul.",
    "Peste un ceas, erà pus în știință despre tot. Nichifor află și el că Buturugă, dus la spital și ținut acolo sub pază, murise după câteva zile de chinuri, stăruind și în ceasul morții asupra mărturisirii făcute. Formele judecății lui Oanță nu erau încă gata decât în ce privia omorul lui Buturugă — dar acum mai erà și pricina cealaltă, a omorului lui Ene Surugiu în care erà amestecat și ovreiul Strohbas, arestat și dânsul. Ministrul dete poruncă, chiar acolo în fața lui Nichifor, ca totul să fie gata pentru ca să se poată ține judecata cel mai târziu în iarnă, — iar omul nevinovat, Stan Oprea Păduraru, să fie lăsat slobod pe chezășia satului întreg și până la împlinirea tuturor formelor legii.",
    "Avea dar de ce să salte de mulțămire inima în pieptul lui Nichifor.",
    "Trecea voios pe stradă, cu mintea legănată în gânduri luminoase. Cât de aproape era acum de culmea dorurilor de-atâta timp hrănite! Câteva zile încă și viața lui cea noo avea să se așeze pe temelia cea mai trainică din toate, visul lui se îndeplinea ca fericirile senine și frumoase din povești.",
    "Își iuți pașii, încurcat prin ulițile întortochiate pe unde pornise s’o ia mai de-adreptul. Poate rătăcise? Dar nu. Iată răsună iar fluerăturile și sgomotul uruitor al tramvaelor și trăsurilor de piață, hurducăturile carelor încărcate cu lemne, legume, cu fierărie sau cu bagajele desmoșteniților cari vecinic se mută prin aceste mahalale, strigătele desperate ale oltenilor întârziați cu vânzarea... Haosul Bucureștilor, Calea Moșilor.",
    "Ceața ce învăluia întreg orașul aci par'că se risipea de atâta viață ce mișuna înfrigurată și grăbită în goana după traiul zilnic.",
    "Prăvăliile mici erau înțesate de lume. O lume pestriță și măruntă; mai ales femei și copii.",
    "Nichifor se opri o clipă la geamul unei mici croitorii, unde o mână albă și subțire așeză bluze și șorțuri, dantelate și cusute cu cerculețe mărunte.",
    "Fusese ceva deosebit în mișcarea acelei mâni, mici, albe, străvezii, sau în privirea ochilor acelora mari, albaștri, obosiți, ce se uitară o clipă la el mirați și lăsând deodată, genele în jos cu o sfială neobicinuită la aceste fete de oraș?... Nichifor nu-și dete sama, dar tresări ca izbit de o ciudată simțire.",
    "Fata închise fereastra și se retrase în fundul prăvălioarei, unde se așeză lângă alte patru-cinci tovarășe în zgomotul țăcănitului mașinelor de cusut... Unde mai văzuse el ochii aceștia, gurița mică cu buzele subțiri și această gingașe tăetură de obraz?... Unde? unde?...",
    "Să fie oare cu putință? Aglaița! Surioara lui mică, pierdută de atâta vreme?... Erà acum înaltă și subțire, — dar nu, nu se putea înșela: privirea aceea, părul mătăsos și inelat, obrazul acela rotunjor și mai alb decât laptele, deși acuma mult mai ofilit și mai supt, — nu puteau să fie ale alteia, nu erau doo la fel...",
    "Dar cum, Doamne, să fi ajuns ea aci, pe când dânsul o știa mereu colo departe în Moldova?...",
    "În ușa prăvăliei îl întâmpină o femeie roșcată, pântecoasă, cu un copil în brațe:",
    "— Puftești ceva?",
    "— Da, aș vrea... niște batiste, născoci în grabă Nichifor ceva.",
    "— N’avem d’acelea...",
    "Voise ovreica să spună că n’avea batiste în prăvălie, or că marfa ei nu erà de mutra unui țărănoi? Puțin îi păsa lui Nichifor. El avuse vreme să se uite bine la fetița bălană, înaltă și subțire care, par’că simțind și ea ceva, la intrarea lui se ridicase de lângă mașina de cusut privindu-l, cu sprâncenile ridicate, întrebătoare... li fusese de ajuns privirea aceasta. Nu mai putea avea nici o îndoială.",
    "Întoarse spatele ovreicii care începuse acum să se răstească la fete cu vocea cârâitoare, — și trecu peste drum; chiar în față, citi pe o tablă alături de o băcănie: Birt iconomic. Intră, se așeză la o masă de lângă geam, și făcând pe mușteriul flămând și însetat, stete acolo, cu ochii mereu peste drum, pândind ieșirea lucrătoarelor din prăvălia ovreicii.",
    "În sfârșit! Erà și vremea... Negustorul începuse să-l ià la ochi.",
    "Dela prăvălie, fetele plecaseră mai multe deodată. Câte una câte una însă se despărțea de ceată. Tocmai spre Dudești rămase Aglaița singură. Nichifor iuți pasul în urma ei și o ajunse.",
    "— Eu sunt... Aglaițo... Stai... Nu te teme... Nu mă cunoști?...",
    "Vorbia grăbit și fără șir, temându-se să n’o sperie, să n'o facă să țipe, să fugă... Fata se opri, se uită la el fricoasă, — ar fi vrut să zică ceva și se vedea că nu îndrăznește...",
    "— Nu-ți spune nimica fața mea? grăi tânărul țăran mai liniștit acum și apropiind ochii râzători de fața fetii.",
    "— Ba... par’că... te-aș cunoaște...",
    "— Nu-i așa? Doar hainele astea țărănești te încurcă... Ia închipuește-ți nițel c'aș fi îmbrăcat altfel și zi-mi pe nume, Aglaițo, dragă Aglaițo...",
    "— Nenea Nicu...",
    "— Așa, scumpă surioară, nenea Nicu, nenea Nichifor, care te-a părăsit de-atâta vreme, dar care nu te-a uitat nici o clipă și mereu i se rupea inima știindu-te singură și înstrăinată pe lume...",
    "Ochii fetii se umplură de lacrămi. Buzele îi tremurau.",
    "— Dumneata... dumneata... Îmi spunea tanti... că te-ai făcut nevăzut... sunt doi ani de-atunci... că poate ai murit...",
    "— Murit'am pentru multă lume, dar nu pentru tine, draga mea, chip blând și sfânt, icoană leită a mamei noastre care a plecat de lângă noi, dar care de unde este ne vede acum și ne zâmbește, — căci vezi tu, eu simt că sufletul ei ne-a purtat pe căile ce ne-au adus acuma împreună...",
    "— Tanti zicea că-i mai bine la București, — lo vorba cu nevinovăție fata; — că sunt fată mare acum, păcat să stau de geaba, — să muncesc ceva... M’a dat la ovreica aia... Vinerea ea vine și ia paralele: zece lei... Zice că-i puțin pentru cât cheltuește cu mine... Îmi dă tot ce-mi trebue, mă ’mbracă...",
    "Nichifor se uită cu milă la hăinuța roasă și proastă a bietei fete, — apoi cu jale la obrazul ei supt, la ochii vineți, adormiți...",
    "— Și lucrați mult acolo?",
    "— La șase trebue să fim la prăvălie; câte odată ne dă drumul mai de vreme, la opt, la noo, dar când e de lucru stăm și până după miezul nopții, cu obloanele închise, — și atunci dormim acolo...",
    "— Și tanti ce zice?",
    "— Zice că așa trebue fetele să muncească, — că nimeni n’o să mă țină de pomană...",
    "— Și tu ce zici?",
    "Aglaița plecă ochii în tăcere.",
    "Nichifor îi prinse amândoo mânile.",
    "— Nici o clipă, înțelegi tu, nici o clipă nu te mai las... Așa-i că nu te mai întorci la tanti? Așa-i că nu te mai întorci la ovreica? Așa-i că vii cu mine?...",
    "În colțul de stradă pustie erau numai ei. Aglaița isbucni în sughițuri de plâns și se strânse ca la un adăpost scump și de mult visat la pieptul fratelui iubit pe care mămița dulce i-1 trimisese tocmai atunci când ea începuse să nici nu se mai gândească la dânsul decât abia din când în când, ca la un mort...",
    "— Vino, dragă, — îi zise Nichifor mângâind-o pe obrăjorii slabi când ea se mai liniști — tanti o să creadă că iar e de lucru și te ține ovreica până după miezul nopții, și dormi acolo... Vino, și mâine până a nu răsări soarele vom fi departe de București.",
    "— Unde?",
    "— O să vezi tu. Vino cu mine... Mai pe urmă o să mă întorc eu la tanti și o să ne socotim și cu dumneaei... Vino...",
    "Abia se lumină de zi, când dela un han din marginea Bucureștilor o căruță cu doi călușei sprinteni pornià pe șosea afară. Lângă țăranul care mâna caii, se strângea cași pentru a se încălzi mai bine, un copil îmbrobodit într’un suman larg și călduros; — copil trebuia să fie, așa de subțirel, de mânica dreaptă a sumanului strâns pe trup îi atârna peste umărul stâng.",
    "— Doo lucruri aproape de-opotrivă îmi ajută Dumnezeu să împlinesc pe ziua de ieri, — murmură omul uitându-se cu drag la copilul îmbrobodit; — pe Stan Oprea Păduraru îl scoaserăm dela ocnă, — și dintr’o altă ocnă scăparăm și sufletul acesta nevinovat.",
    "Și plezni voios din biciu, îndemnând călușeii."
  ],
  "31": [
    "Nu se mai cunoșteau Scăenii.",
    "Casele erau mai tot acelea, dar îngrijite, curate, — cași înveșmântate în alb de sărbătoare. Curte nu mai rămăsese nici una desgrădită și chiar livezile erau acum împrejmuite cu garduri de răchiți. De-alungul drumurilor, de o parte și de alta, oamenii sădiseră copaci cari nu peste mult aveau să crească și să prefacă ulița și șoseaua pustie și prăfuită în cale umbroasă și răcoroasă.",
    "Sporià munca în toate chipurile și oamenii erau mulțămiți. Livezile îngrijite nu-i mai dădeau de minciună, — rod erà de tot felul, din primăvară până în toamnă târziu, când erà temeiul; prunele uscate ele singure erau o bogăție; gospodar fără cel puțin doi cai or doi boi, fără o vită sau fără câțiva stupi la casă, nu se mai pomenia. Femeile începeau să se învețe iar la țesut, și casele se umpleau și se împodobeau cu velinți de lână în toate culorile și chipurile. Răsboaiele umblau pretutindeni, și nici de vorbă nu se mai stătea între vecine fără furcă ’n brâu și fus între degete.",
    "Degeaba vara mai trecea sârbul cu căruța cu legume; ieșia din sat cu ea tot așa de plină cum intrase. — „Îți mai vindem noi, dacă-ți trebuie”, — îi ziceau femeile glumind. Și n’a trecut mult și nu s’a mai văzut p’acolo.",
    "Tovărășiile sporeau și ele; ogoarele, puține câte le aveau, oamenii le lucrau pentru hrana lor și a vitelor, și lăsau loc mai mult de pășune, — iar de-aci lăptăria satului hrănia ea singură o bună parte din oraș. Oole încalțe, strânse frumos și așezate în lăzi, le trimeteau și până la București.",
    "Se pornise și tovărășia de bani; oamenii harnici își săltau gospodăriile văzând cu ochii, — și harnici începuseră să fie pe întrecute.",
    "În școală erà o mândrețe de văzut cum se învățaseră copiii care mai de care să iasă meșter la împletit din paie, din nuiele, și la tot felul de lucru de mână. Domnul Nicolae lonescu era mândru și nu se mai lăudă acum cu altceva; întruna din zile, când venise la Nichifor să se înțeleagă cum ar putea desface mai cu folos din lucrurile copiilor, acesta, după ce lo și grija asta asupra lui, nu se putuse răbda să nu-1 piște nițel cu vorba, așa în glumă: — „Ei vezi, asta propagandă!” — iar domnul Nicolae lonescu se roșise cași când nu i-ar fi plăcut nici să se mai pomenească de unele vorbe din trecut.",
    "— E lucru naibii cu nepotul Neacșu, — zicea adesea și părintele Șerban, zâmbind plin de mulțămire de toate aceste prefaceri; nainte vreme cică de mare mult învățat ce erà par’că nici nu i se ședea între oameni, — ș’acù, măcar că tot a mai învățat ceva cum văd, în loc să-i mai crească uite că i-a mai scăzut mândria! Vezi dumneata, asta este fiindcă se mai uită omul uneori și ’n jos și ’mprejurul lui, iar nu numa'n cărțulii roșii și la cai verzi pe pereți...",
    "— Pe tine, — îi zisese Nichifor lui Niță Marin Dinu, — am să te fac negustor. Pământul vostru e puțintel, livadă n’aveți; dar poate trăi omul și aminteri... Nu ca înainte Tudor Cizmaru, ci cam așa cum trăește el acuma. O să vezi tu.",
    "Casa lui d’alde Niță Marin Dinu era tocmai la loc potrivit d’o prăvălie; de unde erà, stăpânia par’că satul, și oamenii de mergeau în sus sau în jos trebuiau să treacă p’acolo, cei dela deal coborând la vale, cei dela vale urcând la deal. După arătarea lui Nichifor, Niță sparse o ușă în spre drum, lărgi fereastra, — și iată prăvălia gata, pe din afară. Pe dinăuntru, câteva rafturi fură curând lucrate și așezate chiar de dulgherul din sat. Mai trebuia marfa.",
    "— Tu ai ceva parale strânse? puțină treabă, nu-i așa? Nu face nimic. Ți-oiu împrumuta eu, și tovărășa noastră. Ș’apoi să vii cu mine la oraș.",
    "Când se întoarse Niță cu Nichifor, aducea un car întreg de marfă: bice, cuie, potcoave, ace, ață, funii, ciocane, oale, căni, săcuri, lumânări, zahăr, sare... o bogăție întreagă de toate cele ce-i pot trebui omului, ca să nu mai alerge la oraș.",
    "Și Niță le așeză pe toate frumos în rafturi, — și numai ce se minună tată-său, bătrânul Marin Dinu, ce mai om, de treabă și cu rânduială a fost să iasă din singurul lui fecior, măcar că nici prin vis n’ar fi visat mai anii trecuți să-l vază altceva de cât tăetor de lemne, cum a fost și el toata viata lui.",
    "Și mergea negustoria, — căci când merge munca pământului, dela care încep toate, toate merg.",
    "În căsuța albă din colț de pădure, bătrânii erau acum singuri.",
    "Avea nevoie, bietul Stan Oprea, de liniște și odihnă sufletească după atâta sbucium și apăsare.",
    "Când, după mijlocirea lui Nichifor, i se vestise în închisoare, că e slobod și poate să plece, el n’a zis nimic. A plecat capul și l'a ridicat iar. Apoi a dat să lăcrămeze; dar nu s’a desprins nici o picătură din ochi; a clipit de doo ori, și fața i s’a liniștit ca înainte.",
    "Numai când, la poarta închisorii, a dat de Maria cu Anica, s’a descleștat ceva în sufletul lui și i-a venit așa o amețeală; par’că era un vis; a pipăit ochii și fruntea copilei, — a deschis brațele și le-a cuprins pe amândoo.",
    "Apoi au plecat toți trei înainte, alături. Și nimeni n’ar fi bănuit, văzându-i, ce dramă se încheiase, în clipa aceea, în viața lor.",
    "Ca să nu turbure ceasul revederii, Nichifor, care adusese cu căruța pe cele doo femei, nu stătuse de fată, rămăsese la han. În poartă îi așteptă.",
    "— Uite asta te-a scăpat, — se întoarse mama Maria spre Stan îndată ce-1 zăriră; — numai ăst om bun ți-a umblat în rând un an și jumătate și nu s’a lăsat până n’a scos dreptatea de-asupra... Ăst om, care o să fie al nostru de-acum... Că are să ne fie ginere, — adăogă uitându-se la Anica.",
    "Și pe când fata plecă în pământ ochii fermecați de-atâta bucurie ce se grămădea abia încăpând în inima ei, Stan făcu singur câțiva pași înainte, se apropia de flăcăul înalt, bălan și zâmbitor din ochii limpezi albaștri, își lo căciula din cap și stete zmerit în fața lui.",
    "Îi fu de ajuns lui Nichifor ca să înțeleagă ce se petrecea în sufletul omului. Îi apucă mâna și o duse la frunte. Apoi vesel, veni la Anica și o aduse înaintea bătrânului.",
    "— O să ne ai pe amândoi de-acuma, — îi zise vioi, — și cu mama Maria, și cu tot satul care te așteaptă ca în sărbătoare, cu toții o să ne silim să te facem să uiți tot chinul din trecut și să ai îndelungă și deplină răsplată pentru tot amarul ce ai îndurat...",
    "Spre sărbătorile Crăciunului, veni și vestea judecății lui Oanță, adusă de oamenii ce fuseseră chemați martori.",
    "— S’a curățit tot scaiul din Scăeni, — zisese părintele Șerban aflând încă de mai nainte, din gazetă, despre osândirea lui Oanță la munca silnică pe viață.",
    "Ovreiul Strohbas fusese osândit și el la un an închisoare, pentru tăinuire. — Buturugă, el își luase osânda, — sau iertarea, — dela Dumnezeu.",
    "Nichifor merse chiar el să ducă vestea lui Stan, în retragerea-i singuratică.",
    "Bătrânul ascultă povestirea întreagă a procesului, în picioare, cu mânile încrucișate dinainte, cum ar fi ascultat o predică, în biserică. Iar când Nichifor isprăvi cu vorbele: — „Și cu toate glasurile juraților, Oanță a fost osândit la ocnă pe toată viața“, — Stan Oprea Păduraru plecă lung ochii în pământ, și zise numai atâta:",
    "— Săracu!"
  ]
}